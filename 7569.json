[
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" 1 ","page_number":1},
  {"content":"\r\n\r\n.\r\n\r\n","description":"","footnote":"","page_name":" 2 ","page_number":2},
  {"content":"\r\n\r\nمجموعهء آثار\r\n19\r\n( جلد اول از بخش فقه و حقوق )\r\nنظام حقوق زن در اسلام ، مسألهء حجاب ، پاسخهاى استاد ، اخلاق جنسى\r\n\r\n","description":"","footnote":"","page_name":" 3 ","page_number":3},
  {"content":"\r\n\r\n.\r\n\r\n","description":"","footnote":"","page_name":" 4 ","page_number":4},
  {"content":"\r\n\r\n19\r\nمجموعهء آثار\r\nاستاد شهيد مطهرى\r\nانتشارات صدرا\r\n\r\n","description":"","footnote":"","page_name":" 5 ","page_number":5},
  {"content":"\r\n\r\nمطهرى ، مرتضى ، 1299 - 1358 .\r\nمجموعه آثار استاد شهيد مطهرى . - تهران : قم : صدرا ، 1368 -\r\nج .\r\n2000 ريال ( ج . 1 ) : بهاى هر جلد متفاوت .\r\nفهرستنويسى بر اساس اطلاعات فيپا .\r\nهر جلد عنوان خاص خود را دارد\r\nISBN - 964 - 5600 - 06 - 5 ( دوره )\r\nج . 19 ( چاپ چهارم : 1383 ) . 26000 ريال :\r\nISBN 964 - 5600 - 63 - 4\r\n1 . اسلام - بررسى وشناخت . 2 . اسلام - مسائل متفرقه . الف . عنوان .\r\n3 م 6 م / 7 / 233 BP 48 / 297\r\nكتابخانه ملى ايران 2890 - 68 م *\r\nمجموعه آثار استاد شهيد مطهري ( 19 )\r\nچاپ چهارم : ارديبهشت 1383 مطابق ربيع الأول 1425\r\nتعداد : 3000 نسخه\r\nحروفچينى ، ليتوگرافي ، چاپ صحافى : مؤسسه چاپ فجر ( 1001395 ) . تلفن : 3119796\r\nناشر : انتشارات صدرا ( با كسب اجازه از شوراى نظارت بر نشر آثار استاد شهيد )\r\nكليهء حقوق چاپ و نشر مخصوص ناشر است .\r\n* تهران : خيابان ناصر خسرو ، مقابل دار الفنون ، كوچهء دكتر مسعود ، تلفن : 3915130 - دورنگار : 3119796\r\n* قم : خيابان ارام ، تلفن 7731522\r\nشابك دوره : 964 - 5600 - 06 - 5\r\nISBN 964 - 5600 - 06 - 5\r\nشابك جلد نوزدهم : 964 - 5600 - 63 - 4\r\nISBN 964 - 5600 - 63 - 6\r\n\r\n","description":"","footnote":"","page_name":" 6 ","page_number":6},
  {"content":"\r\n\r\n.\r\n\r\n","description":"","footnote":"","page_name":" 7 ","page_number":7},
  {"content":"\r\n\r\n.\r\n\r\n","description":"","footnote":"","page_name":" 8 ","page_number":8},
  {"content":"\r\n\r\n\r\n[ جلد نوزدهم 
  ]\r\nبسمه تعالى .\r\nكتاب حاضر جلد نوزدهم - و جلد اول از بخش « فقه و حقوق » - مجموعه آثار استاد شهيد آية اللَّه مطهرى را تشكيل مىدهد و مشتمل است بر كتابهاى نظام حقوق زن در اسلام ، مسألهء حجاب ، پاسخهاى استاد به نقدهايى بر كتاب مسألهء حجاب و اخلاق جنسى . بنابراين همهء مطالب كتاب در اطراف حقوق و مسائل مربوط به زن مىباشد و از اين جهت داراى امتياز مىباشد . درواقع آثار قلمى استاد شهيد دربارهء مسألهء زن در اين مجلد از « مجموعه آثار » گرد آمده است ، گرچه در اين موضوع ، سخنرانيهايى نيز از آن متفكر شهيد باقى است و به فضل خدا در مجلدات بعدى قرار خواهد گرفت .\r\nتوضيحات لازم دربارهء دو كتاب نظام حقوق زن در اسلام و مسألهء حجاب در مقدمه‌هاى آنها داده شده است . مطلب اضافه اين است كه پس از پيروزى انقلاب اسلامى ، استاد شهيد شروع به نگارش مقدمهء جديدى براى كتاب مسألهء حجاب باتوجه به فضاى جديد حاكم بر كشور و دنياى اسلام نمودند . اين مقدمه به اتمام نرسيد و استاد به شهادت رسيدند . ما در « مجموعه آثار » اين مقدمه را - هرچند ناقص - در ابتداى اين كتاب قرار داديم .\r\nنكتهء مهم دربارهء اين دو كتاب ، تأثير شگرفى است كه بر جوّ فاسد و مسموم قبل از انقلاب اسلامى در كشور داشته است از نظر تضعيف آن جوّ و خنثى كردن سياستهاى استعمارى رژيم شاهنشاهى درخصوص ترويج روابط آزاد زن و مرد و فاسدكردن جامعه خصوصاً جوانان و سست نمودن بنياد خانواده در كشور ؛ و البته بعد از انقلاب اسلامى نيز در آشنا ساختن افكار با منطق اسلام در اين مسائل و خنثى كردن تبليغات گذشته تأثير بسزا داشته است و همچنان خواهد داشت ،\r\n\r\n","description":"","footnote":"","page_name":" 9 ","page_number":9},
  {"content":"\r\n\r\nخصوصاً كه اخيراً تبليغات مخالف در اين زمينه افزايش يافته است .\r\nاما كتاب پاسخهاى استاد مشتمل است بر نقدهاى يكى از فضلا بر كتاب مسألهء حجاب و پاسخهاى استاد به آن نقدها . توضيح اينكه در سال 1349 هجرى شمسى يكى از فضلا در حاشيهء نسخه‌اى از چاپ سوم اين كتاب ، نظرات انتقادى خود را مرقوم نموده و آن را در اختيار استاد شهيد مىگذارد ، و استاد نيز پاسخهاى خود را در ذيل آن نقدها مىنگارند . از آنجا كه اين نقدها و پاسخها براى عموم نيز قابل استفاده و مفيد بود اقدام به چاپ آن گرديد . در هر نقد و پاسخى ابتدا متن كتاب مسألهء حجاب با ذكر صفحهء آن مطابق با همين مجلد از « مجموعه آثار » ، سپس نقد آن متن با حروف ريزتر و به دنبال آن پاسخ استاد با حروف سياه و عرض كمتر ذكر گرديده است .\r\nمطالعهء اين كتاب علاوه بر اينكه تا حدى روش فقهى استاد را آشكار مىسازد ، نشان مىدهد كه چگونه استاد شهيد كه از يك سو با تز استعمارى « اسلام منهاى روحانيت » مبارزه مىكند تا آنجا كه جان خود را در اين راه فدا مىنمايد ، از سوى ديگر با جمود و تحجّر درمىآويزد ؛ و اين نيست مگر ناشى از چندبعدى بودن شخصيت و پيمودن صراط مستقيم اسلام كه لاجرم با انحرافهاى مختلف ناسازگار است .\r\nپاسخهاى استاد در اين كتاب ، شامل نكات بديع و ناب فقهى است كه خصوصاً براى اهل فن مغتنم است و نكته جالب توجه در آنها ، شباهتى است كه ميان اين پاسخها و پاسخها و آراء فقهى امام خمينى ( ره ) حتى از نظر لحن سخن مشاهده مىشود .\r\nكتاب اخلاق جنسى نيز در اصل مقالاتى بوده است كه در حدود سال 1353 در مجلهء « مكتب اسلام » به چاپ مىرسيده و بعداً به صورت كتاب درآمده است و درواقع تطبيقى است ميان اخلاق جنسى در اسلام و جهان غرب .\r\nاميد است اين مجلد از « مجموعه آثار » استاد شهيد نيز همچون مجلدات قبلى مورد استقبال مردم شريف ايران و ساير فارسى زبانان قرار گيرد و موجبات رضايت آنها را فراهم آورد ، همانها كه بارها ما را با سپاسهاى خود تشويق نموده‌اند .\r\nاز خداى متعال توفيق بيشتر مسألت مىكنيم .\r\nنيمه شعبان 1420 برابر با سوم آذر 1378\r\n\r\n","description":"","footnote":"","page_name":" 10 ","page_number":10},
  {"content":"\r\n\r\n\r\nفهرست مطالب\r\nبخش اول : نظام حقوق زن در اسلام مقدمه . . . . . 25 .\r\nپيشگفتار . . . . . 43 .\r\nمشكل جهانى روابط خانوادگى . . . . . 44 .\r\nمستقل باشيم يا از غرب تقليد كنيم ؟ . . . . . 45 .\r\nجبر تاريخ . . . . . 45 .\r\nما و قانون اساسى . . . . . 46 .\r\nعواطف مذهبى جامعهء ايرانى . . . . . 46 .\r\nبخش اوّل : خواستگارى و نامزدى . . . . . 49 .\r\nآيا خواستگارى مرد از زن اهانت به زن است ؟ . . . . . 51 .\r\nغريزهء مرد طلب و نياز است و غريزهء زن جلوه و ناز . . . . . 52 .\r\nمرد خريدار وصال زن است نه رقبهء او . . . . . 53 .\r\nرسم خواستگارى يك تدبير ظريفانه وعاقلانه براى حفظ حيثيت و احترام زن است . . . . . 54 .\r\nاشتباه نويسندهء « چهل ماده در قانون مدنى » . . . . . 55 .\r\nبخش دوم : ازدواج موقت . . . . . 59 .\r\nزندگى امروز و ازدواج موقت . . . . . 64 .\r\nجوان امروز و دورهء بلوغ و بحران جنسى . . . . . 64\r\n\r\n","description":"","footnote":"","page_name":" 11 ","page_number":11},
  {"content":"\r\n\r\nكداميك ؟ رهبانيت موقت يا كمونيسم جنسى يا ازدواج موقت ؟ . . . . . 64 .\r\nازدواج آزمايشى . . . . . 65 .\r\nراسل و نظريهء ازدواج موقت . . . . . 66 .\r\nنكاح منقطع و تعدد زوجات . . . . . 72 .\r\nسرنوشت فرزندان در ازدواج موقت . . . . . 72 .\r\nانتقادات . . . . . 73 .\r\nازدواج موقت و مسألهء حرمسرا . . . . . 76 .\r\nعلل اجتماعى حرمسراسازى . . . . . 77 .\r\nآيا تشريع ازدواج موقت براى تأمين هوسرانى است ؟ . . . . . 78 .\r\nحرمسرا در دنياى امروز . . . . . 79 .\r\nمنع خليفه از ازدواج موقت . . . . . 80 .\r\nحديثى از على عليه السلام . . . . . 83 .\r\nبخش سوم : زن و استقلال اجتماعى . . . . . 85 .\r\nاستقلال در انتخاب سرنوشت . . . . . 87 .\r\nشوهر دادن قبل از تولد . . . . . 88 .\r\nمعاوضهء دختران يا خواهران . . . . . 89 .\r\nپيغمبر اكرم دخترش زهرا را در انتخاب شوهر آزاد مىگذارد . . . . . 89 .\r\nنهضت اسلامى زن ، سفيد بود . . . . . 89 .\r\nمسألهء اجازهء پدر . . . . . 91 .\r\nمرد بندهء شهوت است و زن اسير محبت . . . . . 92 .\r\nبخش چهارم : اسلام و تجدد زندگى . . . . . 97 .\r\nاسلام و تجدد زندگى ( 1 ) . . . . . 99 .\r\nمقتضيات زمان . . . . . 99 .\r\nاسلام و مقتضيات زمان . . . . . 101 .\r\nخصلت انطباق اسلام با زمان از نظر خارجيان . . . . . 101 .\r\nاشكالات . . . . . 102 .\r\nخود زمان با چه چيز منطبق شود ؟ . . . . . 103 .\r\nانطباق يا نسخ ؟ . . . . . 104\r\n\r\n","description":"","footnote":"","page_name":" 12 ","page_number":12},
  {"content":"\r\n\r\nاسلام و تجدد زندگى ( 2 ) . . . . . 108 .\r\nجامدها و جاهلها . . . . . 110 .\r\nتمثيل قرآن . . . . . 111 .\r\nاسلام و تجدد زندگى ( 3 ) . . . . . 115 .\r\nراز و رمز تحرك و انعطاف در قوانين اسلامى . . . . . 116 .\r\nتوجه به روح و معنى و بىتفاوتى نسبت به قالب و شكل . . . . . 117 .\r\nقانون ثابت براى احتياج ثابت و قانون متغير براى احتياج متغير . . . . . 118 .\r\nمسألهء تغيير خط . . . . . 120 .\r\nطفيلىگرى حرام است نه كلاه لگنى . . . . . 121 .\r\nمسألهء اهم و مهم . . . . . 122 .\r\nقوانينى كه حق « و تو » دارند . . . . . 122 .\r\nاختيارات حاكم . . . . . 122 .\r\nاصل اجتهاد . . . . . 122 .\r\nبخش پنجم : مقام انسانى زن از نظر قرآن . . . . . 125 .\r\nفلسفهء خاص اسلام دربارهء حقوق خانوادگى . . . . . 127 .\r\nتساوى يا تشابه ؟ . . . . . 128 .\r\nمقام زن در جهان بينى اسلامى . . . . . 130 .\r\nتشابه نه و تساوى آرى . . . . . 136 .\r\nاعلاميهء حقوق بشر فلسفه است نه قانون . . . . . 140 .\r\nفلسفه را با كوپن نمىتوان اثبات كرد . . . . . 142 .\r\nنگاهى به تاريخ حقوق زن در اروپا . . . . . 142 .\r\nحيثيت و حقوق انسانى . . . . . 146 .\r\nنكات مهم مقدمهء اعلاميهء حقوق بشر . . . . . 147 .\r\nمقام و احترام انسان . . . . . 148 .\r\nتنزل و سقوط انسان در فلسفه‌هاى غربى . . . . . 149 .\r\nغرب در بارهء انسان دچار تناقض شده است . . . . . 150 .\r\nغرب ، هم خود را فراموش كرده و هم خداى خود را . . . . . 152 .\r\nبخش ششم : مبانى طبيعى حقوق خانوادگى . . . . . 155\r\n\r\n","description":"","footnote":"","page_name":" 13 ","page_number":13},
  {"content":"\r\n\r\nمبانى طبيعى حقوق خانوادگى ( 1 ) . . . . . 157 .\r\nرابطهء حقوق طبيعى و هدفدارى طبيعت . . . . . 158 .\r\nحقوق اجتماعى . . . . . 159 .\r\nحقوق خانوادگى . . . . . 160 .\r\nمبانى طبيعى حقوق خانوادگى ( 2 ) . . . . . 162 .\r\nآيا زندگى خانوادگى طبيعى است يا قراردادى ؟ . . . . . 163 .\r\nفرضيهء چهار دوره . . . . . 164 .\r\nزن در طبيعت . . . . . 167 .\r\nبخش هفتم : تفاوتهاى زن و مرد . . . . . 171 .\r\nتفاوتهاى زن و مرد ( 1 ) . . . . . 173 .\r\nتناسب است يا نقص و كمال ؟ . . . . . 174 .\r\nنظريهء افلاطون . . . . . 175 .\r\nافلاطون و ارسطو ، رو در روى يكديگر . . . . . 176 .\r\nنظر دنياى امروز . . . . . 177 .\r\nدوگونگىها . . . . . 178 .\r\nاز لحاظ جسمى . . . . . 178 .\r\nاز لحاظ روانى . . . . . 178 .\r\nاز نظر احساسات نسبت به يكديگر . . . . . 179 .\r\nتفاوتهاى زن و مرد ( 2 ) . . . . . 180 .\r\nشاهكار خلقت . . . . . 181 .\r\nپيوندى بالاتر از شهوت . . . . . 182 .\r\nدوگونگى احساسات مرد و زن نسبت به هم . . . . . 184 .\r\nنظريهء يك خانم روانشناس . . . . . 185 .\r\nنهضت عجولانه . . . . . 186 .\r\nنظريهء ويل دورانت . . . . . 186 .\r\nبخش هشتم : مهر و نفقه . . . . . 191 .\r\nمهر و نفقه ( 1 ) . . . . . 193\r\n\r\n","description":"","footnote":"","page_name":" 14 ","page_number":14},
  {"content":"\r\n\r\nتاريخچهء مهر . . . . . 193 .\r\nمهر در نظام حقوقى اسلام . . . . . 195 .\r\nنگاهى به تاريخ . . . . . 196 .\r\nفلسفهء حقيقى مهر . . . . . 197 .\r\nمهر در قرآن . . . . . 200 .\r\nدوگونگى احساسات در حيوانات . . . . . 201 .\r\nهديه و كادو در روابط نامشروع . . . . . 201 .\r\nمعاشقهء فرنگى از ازدواجش طبيعىتر است . . . . . 201 .\r\nمهر و نفقه ( 2 ) . . . . . 203 .\r\nرسوم جاهليت كه در اسلام منسوخ شد . . . . . 203 .\r\nسيستم مهرى اسلام خاص خودش است . . . . . 206 .\r\nآيين فطرت . . . . . 207 .\r\nانتقادها . . . . . 208 .\r\nمهر و نفقه ( 3 ) . . . . . 213 .\r\nمحجوريت زن فرنگى تا نيمهء دوم قرن نوزدهم . . . . . 214 .\r\nچرا اروپا ناگهان استقلال مالى داد ؟ . . . . . 215 .\r\nقرآن و استقلال اقتصادى زن . . . . . 216 .\r\nيك مقايسه . . . . . 216 .\r\nانتقاد و پاسخ . . . . . 217 .\r\nسه نوع نفقه . . . . . 219 .\r\nآيا زن امروز مهر و نفقه نمىخواهد ؟ . . . . . 220 .\r\nرعايت جانب زن در مسائل مالى . . . . . 220 .\r\nفلسفهء تبليغ عليه نفقه . . . . . 224 .\r\nدولت به جاى شوهر . . . . . 225 .\r\nآيا اعلاميهء جهانى حقوق بشر به زن توهين كرده است ؟ . . . . . 227 .\r\nبخش نهم : مسألهء ارث . . . . . 231 .\r\nعلل محروميت زن از ارث . . . . . 233 .\r\nارث پسرخوانده . . . . . 235 .\r\nارث هم پيمان . . . . . 235\r\n\r\n","description":"","footnote":"","page_name":" 15 ","page_number":15},
  {"content":"\r\n\r\nزن ، جزء سهم الارث . . . . . 235 .\r\nارث زن در ايران ساسانى . . . . . 236 .\r\nايراد غرب پرستان . . . . . 238 .\r\nايراد زنادقهء صدر اسلام بر مسألهء ارث . . . . . 239 .\r\nبخش دهم : حق طلاق . . . . . 241 .\r\nحق طلاق ( 1 ) . . . . . 243 .\r\nافزايش طلاق در زندگى جديد . . . . . 243 .\r\nطلاق در ايران . . . . . 246 .\r\nمحيط طلاق زاى آمريكا . . . . . 246 .\r\nفرضيه‌ها . . . . . 248 .\r\nحق طلاق ( 2 ) . . . . . 251 .\r\nطلاقهاى ناجوانمردانه . . . . . 253 .\r\nشايعهء بىاساس . . . . . 255 .\r\nچرا اسلام طلاق را تحريم نكرد ؟ . . . . . 257 .\r\nحق طلاق ( 3 ) . . . . . 259 .\r\nقوانين فطرت در مورد ازدواج و طلاق . . . . . 260 .\r\nمقام طبيعى مرد در حيات خانوادگى . . . . . 262 .\r\nنظر يك بانوى روانشناس . . . . . 263 .\r\nبنيانى كه بر اساس عواطف بنا شده است . . . . . 265 .\r\nآنچه بنيان خانوادگى را استوار مىسازد بيش از تساوى است . . . . . 267 .\r\nتساوى در فساد . . . . . 267 .\r\nحق طلاق ( 4 ) . . . . . 269 .\r\nطبيعت صلح خانوادگى با ساير صلحها جداست . . . . . 271 .\r\nاسلام از هر عامل انصراف از طلاق استقبال مىكند . . . . . 272 .\r\nسوابق خدمت زن در خانواده . . . . . 276 .\r\nحق طلاق ( 5 ) . . . . . 280 .\r\nحق طلاق ناشى از نقش خاص مرد در مسألهء عشق است نه از مالكيت او . . . . . 281\r\n\r\n","description":"","footnote":"","page_name":" 16 ","page_number":16},
  {"content":"\r\n\r\nطلاق از آن جهت رهايى است كه ماهيت طبيعى ازدواج تصاحب است . . . . . 281 .\r\nجريمهء طلاق . . . . . 283 .\r\nحق طلاق براى زن به صورت حق تفويضى . . . . . 283 .\r\nطلاق قضايى . . . . . 285 .\r\nآيا بعضى ازدواجها سرطان است و زن بايد بسوزد و بسازد ؟ . . . . . 286 .\r\nبن بست‌ها . . . . . 288 .\r\nبن بست طلاق . . . . . 289 .\r\nنظر آيت اللَّه حلّى . . . . . 289 .\r\nشواهد و دلايل ديگر . . . . . 292 .\r\nنظر شيخ الطائفه . . . . . 294 .\r\nبخش يازدهم : تعدد زوجات . . . . . 297 .\r\nكمونيسم جنسى . . . . . 299 .\r\nنظريهء افلاطون . . . . . 300 .\r\nچند شوهرى . . . . . 300 .\r\nاشكال چندشوهرى . . . . . 302 .\r\nتعدد زوجات . . . . . 303 .\r\nاسلام و تعدد زوجات . . . . . 303 .\r\nتعدد زوجات در ايران . . . . . 306 .\r\nعلل تاريخى تعدد زوجات ( 1 ) . . . . . 308 .\r\nعلت شكست چندهمسرى . . . . . 310 .\r\nشكست اشتراكيت جنسى . . . . . 312 .\r\nعلل تاريخى تعدد زوجات ( 2 ) . . . . . 316 .\r\nعوامل جغرافيايى . . . . . 316 .\r\nوضع چندهمسرى در مغرب زمين . . . . . 318 .\r\nعادت ماهانه . . . . . 321 .\r\nمحدود بودن دورهء فرزندزايى زن . . . . . 322 .\r\nعوامل اقتصادى . . . . . 322 .\r\nعامل عدد و عشيره . . . . . 323 .\r\nفزونى عدد زنان بر مردان . . . . . 323\r\n\r\n","description":"","footnote":"","page_name":" 17 ","page_number":17},
  {"content":"\r\n\r\nبررسى علل و عوامل . . . . . 324 .\r\nحق زن در چندهمسرى . . . . . 326 .\r\nعلل فزونى عدد زنان آماده به ازدواج از مردان . . . . . 330 .\r\nمقاومت بيشتر زن در برابر بيماريها . . . . . 331 .\r\nحق زن در چندهمسرى . . . . . 333 .\r\nنظريهء راسل . . . . . 334 .\r\nاز هر ده انگليسى . . . . . . . . 336 .\r\nتعدد زوجات ، ممنوع و همجنس بازى رواست ! . . . . . 336 .\r\nآيا طبيعت مرد چندهمسرى است ؟ . . . . . 338 .\r\nچندهمسرى ، عامل نجات تك همسرى . . . . . 341 .\r\nچهرهء واقعى بحث . . . . . 342 .\r\nنيرنگ مرد قرن بيستم . . . . . 343 .\r\nبحران ناشى از محروميت زنان بىشوهر . . . . . 344 .\r\nعكس العمل‌هاى مختلف در زمينهء پديدهء فزونى زن . . . . . 346 .\r\nاشكالات و معايب چندهمسرى . . . . . 347 .\r\nبررسى صحيح . . . . . 348 .\r\nاز نظر روحى . . . . . 349 .\r\nاز نظر تربيتى . . . . . 350 .\r\nاز نظر اخلاقى . . . . . 352 .\r\nاز نظر حقوقى . . . . . 354 .\r\nاز نظر فلسفى . . . . . 355 .\r\nنقش اسلام در چندهمسرى . . . . . 357 .\r\nمحدوديت . . . . . 357 .\r\nعدالت . . . . . 358 .\r\nمسأله بيم از عدم عدالت . . . . . 361 .\r\nحرمسراها . . . . . 362 .\r\nشرايط و امكانات ديگر . . . . . 363 .\r\nمرد امروز و تعدد زوجات . . . . . 364\r\n\r\n","description":"","footnote":"","page_name":" 18 ","page_number":18},
  {"content":"\r\n\r\nمسألهء حجاب .\r\nنقش بانوان در تاريخ معاصر ايران . . . . . 369 .\r\nمقدمهء انجمن اسلامى پزشكان بر چاپ اول . . . . . 374 .\r\nمقدمهء انجمن اسلامى پزشكان بر چاپ دوم . . . . . 375 .\r\nمقدمهء مؤلف . . . . . 377 .\r\nمقدمه . . . . . 381 .\r\nبخش اوّل : تاريخچهء حجاب . . . . . 383 .\r\nبخش دوم : علل پيدا شدن حجاب . . . . . 393 .\r\nرياضت و رهبانيّت . . . . . 397 .\r\nبررسى . . . . . 400 .\r\nعدم امنيت . . . . . 404 .\r\nبررسى . . . . . 405 .\r\nاستثمار زن . . . . . 408 .\r\nبررسى . . . . . 410 .\r\nحسادت . . . . . 413 .\r\nبررسى . . . . . 414 .\r\nعادت زنانگى . . . . . 418 .\r\nبالابردن ارزش . . . . . 421 .\r\nبخش سوم : فلسفهء پوشش در اسلام . . . . . 427\r\n\r\n","description":"","footnote":"","page_name":" 19 ","page_number":19},
  {"content":"\r\n\r\nواژهء « حجاب » . . . . . 429 .\r\nسيماى حقيقى مسألهء حجاب . . . . . 432 .\r\n1 . آرامش روانى . . . . . 434 .\r\n2 . استحكام پيوند خانوادگى . . . . . 437 .\r\n3 . استوارى اجتماع . . . . . 439 .\r\n4 . ارزش و احترام زن . . . . . 441 .\r\nبخش چهارم : ايرادها و اشكالها ؛ حجاب و منطق . . . . . 443 .\r\nحجاب و اصل آزادى . . . . . 446 .\r\nركود فعاليتها . . . . . 450 .\r\nافزايش التهابها . . . . . 455 .\r\nبخش پنجم : حجاب اسلامى . . . . . 463 .\r\nاستيذان . . . . . 468 .\r\nعين و بصر . . . . . 473 .\r\nغض و غمض . . . . . 473 .\r\nسَتر عورت . . . . . 476 .\r\nزينت . . . . . 479 .\r\nاستثناى اول . . . . . 479 .\r\nكيفيت پوشش . . . . . 484 .\r\nاستثناى دوم : . . . . . 487 .\r\nالف . زنان . . . . . 487 .\r\nب . بردگان و مملوكان . . . . . 488 .\r\nج . طفيليانى كه نيازى به زن ندارند . . . . . 490 .\r\nآيات ديگر . . . . . 492 .\r\nهمسران پيغمبر . . . . . 497\r\n\r\n","description":"","footnote":"","page_name":" 20 ","page_number":20},
  {"content":"\r\n\r\nحريم عفاف ث . . . . . 500 .\r\nحدود پوشش . . . . . 507 .\r\nبررسى . . . . . 507 .\r\nچهره و دو دست ( وجه و كفّين ) . . . . . 509 .\r\nادلّهء موافق . . . . . 512 .\r\nادلّهء مخالف . . . . . 524 .\r\n1 . سيرهء مسلمين . . . . . 524 .\r\n2 . ملاك . . . . . 527 .\r\n3 . روايت . . . . . 531 .\r\n4 . خواستگارى . . . . . 532 .\r\n5 . آيهء « جِلباب » . . . . . 535 .\r\nشركت زن در مجامع . . . . . 536 .\r\nتوصيه‌هاى اخلاقى . . . . . 547 .\r\nنه حبس و نه اختلاط . . . . . 550 .\r\nفتواها . . . . . 552 .\r\nحس احتياط . . . . . 558 .\r\nكتمان يا اظهار ؟ . . . . . 560 .\r\nدو مسألهء ديگر . . . . . 565 .\r\nپاسخهاى استاد به نقدهايى بر كتاب مسألهء حجاب\r\n\r\n","description":"","footnote":"","page_name":" 21 ","page_number":21},
  {"content":"\r\n\r\nاخلاق جنسى در اسلام و جهان غرب .\r\nعلاقهء جنسى يا گناه ذاتى در جهان قديم . . . . . 627 .\r\nاخلاق جنسى . . . . . 633 .\r\nتحليل و انتقاد از اخلاق نوين جنسى . . . . . 638 .\r\nارزيابى اصول سيستم نوين جنسى ( 1 ) . . . . . 644 .\r\nاصل آزادى . . . . . 645 .\r\nارزيابى اصول سيستم نوين جنسى ( 2 ) . . . . . 650 .\r\nآيا اخلاق اسلامى با رشد طبيعى استعدادها مباين است ؟ . . . . . 651 .\r\nكشتن نفس يعنى چه ؟ . . . . . 654 .\r\nآشفتگى غرايز و ميلها . . . . . 656 .\r\nانضباط جنسى ، غريزهء عشق چ . . . . . 661 .\r\nدموكراسى در اخلاق . . . . . 661 .\r\nرشد شخصيت از نظر غريزهء جنسى . . . . . 662 .\r\nعشق و عفت . . . . . 666 .\r\nفهرستها . . . . . 675\r\n\r\n","description":"","footnote":"","page_name":" 22 ","page_number":22},
  {"content":"\r\n\r\n\r\nنظام حقوق زن در اسلام\r\n\r\n","description":"","footnote":"","page_name":" 23 ","page_number":23},
  {"content":"\r\n . \r\n","description":"","footnote":"","page_name":" 24 ","page_number":24},
  {"content":"\r\n\r\n\r\nمقدمه\r\nمقتضيات عصر ما ايجاب مىكند كه بسيارى از مسائل مجدداً مورد ارزيابى قرار گيرد و به ارزيابيهاى گذشته بسنده نشود . « نظام حقوق و تكاليف خانوادگى » از جملهء اين سلسله مسائل است .\r\nدر اين عصر ، به عللى كه بعداً به آنها اشاره خواهم كرد ، چنين فرض شده كه مسألهء اساسى در اين زمينه « آزادى » زن و « تساوى حقوق » او با مرد است ؛ همهء مسائل ديگر فرع اين دو مسأله است .\r\nولى از نظر ما اساسى ترين مسأله در مورد « نظام حقوق خانوادگى » - و لا اقل در رديف مسائل اساسى - اين است كه آيا نظام خانوادگى نظامى است مستقل از ساير نظامات اجتماعى ، و منطق و معيار ويژه‌اى دارد جدا از منطقها و معيارهايى كه در ساير تأسيسات اجتماعى به كار مىرود يا هيچ گونه تفاوتى ميان اين واحد اجتماعى با ساير واحدها نيست ؛ بر اين واحد همان منطق و همان فلسفه و همان معيارها حاكم است كه بر ساير واحدها و مؤسسات اجتماعى ؟ .\r\nريشهء اين ترديد ، « دوجنسى » بودن دو ركن اصلى اين واحد از يك طرف و توالى نسلى والدين و فرزندان از جانب ديگر است . دستگاه\r\n\r\n","description":"","footnote":"","page_name":" 25 ","page_number":25},
  {"content":"\r\n\r\nآفرينش ، اعضاى اين واحد را در وضعهاى « نامشابه » و ناهمسانى و با كيفيات و چگونگيهاى مختلفى قرار داده است . اجتماع خانوادگى اجتماعى است « طبيعى - قراردادى » يعنى حد متوسطى است ميان يك اجتماع غريزى ( مانند اجتماع زنبور عسل و موريانه كه همهء حدود و حقوق و مقررات از جانب طبيعت معين شده و امكان سرپيچى نيست ) و يك اجتماع قراردادى ( مانند اجتماع مدنى انسانها كه كمتر جنبهء طبيعى و غريزى دارد ) .\r\nچنان كه مىدانيم قدماى فلاسفه ، فلسفهء زندگى خانوادگى را بخش مستقلى از « حكمت عملى » مىشمردند و معتقد به منطق و معيار جداگانه‌اى براى اين بخش از حيات انسانى بودند . افلاطون در رسالهء جمهوريت و ارسطو در كتاب سياست و بوعلى در كتاب الشفاء با چنين ديدى و از اين زاويه به موضوع نگريسته‌اند .\r\nدر مورد حقوق زن در اجتماع نيز طبعاً چنين ترديد و پرسشى هست كه آيا حقوق طبيعى و انسانى زن و مرد همانند و متشابه است يا ناهمانند و نامتشابه ؟ يعنى آيا خلقت و طبيعت كه يك سلسله حقوق به انسانها ارزانى داشته است ، آن حقوق را دوجنسى آفريده است يا يك جنسى ؟ آيا « ذكوريت » و « انوثيت » در حقوق و تكاليف اجتماعى راه يافته است يا از نظر طبيعت و در منطق تكوين و آفرينش ، حقوق يك جنسى است ؟ .\r\nدر دنياى غرب ، از قرن هفدهم به بعد ، پابه پاى نهضتهاى علمى و فلسفى ، نهضتى در زمينهء مسائل اجتماعى و به نام « حقوق بشر » صورت گرفت . نويسندگان و متفكران قرن هفدهم و هجدهم افكار خويش را در بارهء حقوق طبيعى و فطرى و غيرقابل سلب بشر با پشتكار قابل تحسينى در ميان مردم پخش كردند . ژان ژاك روسو و ولتر و منتسكيو از اين گروه نويسندگان و متفكرانند . اين گروه حق عظيمى بر جامعهء بشريت دارند . شايد بتوان ادعا كرد كه حق اينها بر جامعهء بشريت از حق مكتشفان و مخترعان بزرگ كمتر نيست .\r\n\r\n","description":"","footnote":"","page_name":" 26 ","page_number":26},
  {"content":"\r\n\r\nاصل اساسى مورد توجه اين گروه اين نكته بود كه انسان بالفطره و به فرمان خلقت و طبيعت ، واجد يك سلسله حقوق و آزاديهاست . اين حقوق و آزاديها را هيچ فرد يا گروه به هيچ عنوان و با هيچ نام نمىتوانند از فرد يا قومى سلب كنند ؛ حتى خود صاحب حق نيز نمىتواند به ميل و ارادهء خود ، آنها را به غير منتقل نمايد و خود را از اينها عريان و منسلخ سازد ؛ و همهء مردم اعم از حاكم و محكوم ، سفيد و سياه ، ثروتمند و مستمند در اين حقوق و آزاديها با يكديگر « متساوى » و برابرند .\r\nاين نهضت فكرى و اجتماعى ثمرات خود را ظاهر ساخت ؛ اولين بار در انگلستان و سپس در امريكا و بعد در فرانسه به صورت انقلابها و تغيير نظامها و امضاى اعلاميه‌ها بروز و ظهور نمود و به تدريج به نقاط ديگر سرايت كرد .\r\nدر قرن نوزدهم افكار تازه‌اى در زمينهء حقوق انسانها در مسائل اقتصادى و اجتماعى و سياسى پيدا شد و تحولات ديگرى رخ داد كه منتهى به ظهور سوسياليزم و لزوم تخصيص منافع به طبقات زحمتكش و انتقال حكومت از طبقهء سرمايه‌دار به مدافعان طبقهء كارگر گرديد .\r\nتا اواخر قرن نوزدهم و اوايل قرن بيستم ، آنچه در بارهء حقوق انسانها گفتگو شده و يا عملًا اقدامى صورت گرفته ، مربوط است به حقوق ملتها در برابر دولتها و يا حقوق طبقهء كارگر و زحمتكش در برابر طبقهء كارفرما و ارباب . در قرن بيستم مسألهء « حقوق زن » در برابر « حقوق مرد » مطرح شد و براى اولين بار در اعلاميهء جهانى حقوق بشر - كه پس از جنگ جهانى دوم در سال 1948 ميلادى از طرف سازمان ملل متحد منتشر گشت - تساوى حقوق زن و مرد صريحاً اعلام شد .\r\nدر همهء نهضتهاى اجتماعى غرب از قرن هفدهم تا قرن حاضر ، محور اصلى دو چيز بود : « آزادى » و « تساوى » ، و نظر به اينكه نهضت حقوق زن در غرب دنبالهء ساير نهضتها بود و بعلاوه تاريخ حقوق زن در اروپا از نظر آزاديها و برابريها فوق العاده مرارتبار بود ، در اين مورد نيز جز در بارهء « آزادى » و « تساوى » سخن نرفت .\r\n\r\n","description":"","footnote":"","page_name":" 27 ","page_number":27},
  {"content":"\r\n\r\nپيشگامان اين نهضت ، آزادى زن و تساوى حقوق او را با مرد مكمل و متمم نهضت حقوق بشر - كه از قرن هفدهم عنوان شده بود - دانستند و مدعى شدند كه بدون تأمين آزادى زن و تساوى حقوق او با مرد سخن از آزادى و حقوق بشر بىمعنى است ، و بعلاوه همهء مشكلات خانوادگى ناشى از عدم آزادى زن و عدم تساوى حقوق او با مرد است و با تأمين اين جهت ، مشكلات خانوادگى يك جا حل مىشود .\r\nدر اين نهضت ، آنچه ما آن را « مسألهء اساسى در نظام حقوق خانوادگى » خوانديم ، يعنى اينكه آيا اين نظام بالطبع نظام مستقلى است و منطق و معيارى دارد جدا از منطق و معيار ساير مؤسسات اجتماعى يا نه ، به فراموشى سپرده شد . آنچه اذهان را به خود معطوف ساخته بود همان تعميم اصل آزادى و اصل تساوى در مورد زنان نسبت به مردان بود . به عبارت ديگر ، در مورد حقوق زن نيز تنها موضوع بحث ، « حقوق طبيعى و فطرى و غيرقابل سلب بشر » بود و بس . همهء سخنها در اطراف اين يك مطلب دور زد كه زن با مرد در انسانيت شريك است و يك انسان تمام عيار است ، پس بايد از حقوق فطرى و غير قابل سلب بشر مانند مرد و برابر با او برخوردار باشد .\r\nدر برخى از فصول اين كتاب در بارهء « منابع حقوق طبيعى » بحث نسبتاً كافى شده است . در آنجا ثابت كرده‌ايم كه اساس و مبناى حقوق طبيعى و فطرى ، خود طبيعت است ؛ يعنى اگر انسان از حقوق خاصى برخوردار است كه اسب و گوسفند و مرغ و ماهى از آنها بىبهره‌اند ، ريشه‌اش طبيعت و خلقت و آفرينش است ، و اگر انسانها همه در حقوق طبيعى مساوى هستند و همه بايد « آزاد » زيست كنند فرمانى است كه در متن خلقت صادر شده است ، دليلى غير از آن ندارد ؛ دانشمندان طرفدار تساوى و آزادى به عنوان حقوق فطرى انسانها نيز دليلى جز اين نداشتند . طبعاً در مسألهء اساسى نظام خانوادگى نيز مرجع و مأخذى جز طبيعت نيست .\r\nاكنون بايد ببينيم چرا مسأله‌اى كه ما آن را مسألهء اساسى در نظام حقوق خانوادگى ناميديم ، مورد توجه واقع نشد . آيا در پرتو علوم\r\n\r\n","description":"","footnote":"","page_name":" 28 ","page_number":28},
  {"content":"\r\n\r\nامروز معلوم شد كه تفاوت و اختلاف زن و مرد يك تفاوت سادهء عضوى است و در اساس ساختمان جسمى و روحى آنها و حقوقى كه به آنها تعلق مىگيرد و مسؤوليتهايى كه بايد بر عهده بگيرند تأثيرى ندارد ، و بدين جهت در فلسفه‌هاى اجتماعى امروز حسابى جداگانه براى آن باز نشد ؟ .\r\nاتفاقاً قضيه برعكس است ؛ در پرتو اكتشافات و پيشرفتهاى علمى زيستى و روانى ، تفاوتهاى دو جنس روشنتر و مستدلتر گشت و ما در برخى از فصول اين كتاب با استناد به تحقيقات زيست شناسان و فيزيولوژيستها و روانشناسان در اين باره بحث كرده‌ايم . با همهء اينها مسألهء اساسى به فراموشى سپرده شد و اين مايهء شگفتى است .\r\nمنشأ اين بىتوجهى شايد اين است كه اين نهضت خيلى عجولانه صورت گرفت . لذا اين نهضت در عين اينكه يك سلسله بدبختيها را از زن گرفت ، بدبختيها و بيچارگيهاى ديگرى براى او و براى جامعهء بشريت به ارمغان آورد . بعداً در فصول اين كتاب خواهيم ديد كه زن غربى تا اوايل قرن بيستم از ساده ترين و پيش پاافتاده ترين حقوق محروم بوده است و تنها در اوايل قرن بيستم بود كه مردم مغرب زمين به فكر جبران مافات افتادند و چون اين نهضت دنبالهء نهضتهاى ديگر در زمينهء « تساوى » و « آزادى » بود همهء معجزه‌ها را از معنى اين دو كلمه خواستند غافل از اينكه تساوى و آزادى مربوط است به رابطهء بشرها با يكديگر از آن جهت كه بشرند و به قول طلاب « تساوى و آزادى حق انسان بما هو انسان است » ؛ زن از آن جهت كه انسان است مانند هر انسان ديگر آزاد آفريده شده است و از حقوقى مساوى بهره‌مند است ، ولى زن انسانى است با چگونگيهاى خاص و مرد انسانى است با چگونگيهاى ديگر . زن و مرد در انسانيت « برابرند » ولى دوگونه انسانند با دوگونه خصلتها و دوگونه روانشناسى ، و اين اختلاف ناشى از عوامل جغرافيايى و يا تاريخى و اجتماعى نيست بلكه طرح آن در متن آفرينش ريخته شده . طبيعت از اين دوگونگىها هدف داشته است و هرگونه عملى بر ضد طبيعت و فطرت عوارض نامطلوبى به بار\r\n\r\n","description":"","footnote":"","page_name":" 29 ","page_number":29},
  {"content":"\r\n\r\nمىآورد . ما همان‌طور كه آزادى و برابرى انسانها - و از آن جمله زن و مرد - را از طبيعت الهام گرفته‌ايم ، درس « يك گونگى » يا « دوگونگى » حقوق زن و مرد را و همچنين اينكه اجتماع خانوادگى يك اجتماع لااقل نيمه طبيعى است يا نه ، بايد از طبيعت الهام بگيريم . اين مسأله لااقل قابل طرح هست كه آيا دوجنسى شدن حيوانات - و از آن جمله انسان - يك امر تصادفى و اتفاقى است يا جزء طرح خلقت است ؟ و آيا تفاوت دو جنس صرفاً يك تفاوت سطحى سادهء عضوى است و يا به قول آلكسيس كارل در هر سلول از سلولهاى انسان نشانى از جنسيت او هست ؟ آيا در منطق و زبان فطرت ، هر يك از زن و مرد رسالتى مخصوص به خود دارند يا نه ؟ آيا حقوق يك جنسى است يا دوجنسى ؟\r\nآيا اخلاق و تربيت دوجنسى است يا يك جنسى ؟ مجازاتها چطور ؟ و همچنين مسؤوليتها و رسالتها ؟ .\r\nدر اين نهضت به اين نكته توجه نشد كه مسائل ديگرى هم غير از تساوى و آزادى هست . تساوى و آزادى شرط لازم‌اند نه شرط كافى .\r\nتساوى حقوق يك مطلب است و تشابه حقوق مطلب ديگر ؛ برابرى حقوق زن و مرد از نظر ارزشهاى مادى و معنوى يك چيز است و همانندى و همشكلى و همسانى چيز ديگر . در اين نهضت عمداً يا سهواً « تساوى » به جاى « تشابه » به كار رفت و « برابرى » با « همانندى » يكى شمرده شد ، « كيفيت » تحت الشعاع « كميت » قرار گرفت ، « انسان » بودن زن موجب فراموشى « زن » بودن وى گرديد .\r\nحقيقت اين است كه اين بىتوجهى را نمىتوان تنها به حساب يك غفلت فلسفى ناشى از شتابزدگى گذاشت ؛ عوامل ديگرى نيز در كار بود كه مىخواست از عنوان « آزادى » و « تساوى » زن استفاده كند .\r\nيكى از آن عوامل اين بود كه مطامع سرمايه داران در اين جريان بى دخالت نبود . كارخانه داران براى اينكه زن را از خانه به كارخانه بكشند و از نيروى اقتصادى او بهره كشى كنند ، حقوق زن ، استقلال اقتصادى زن ، آزادى زن ، تساوى حقوق زن با مرد را عنوان كردند و آنها بودند كه توانستند به اين خواسته‌ها رسميت قانونى بدهند .\r\n\r\n","description":"","footnote":"","page_name":" 30 ","page_number":30},
  {"content":"\r\n\r\nويل دورانت در فصل نهم از كتاب لذات فلسفه پس از نقل برخى نظريات تحقيرآميز نسبت به زن از ارسطو و نيچه و شوپنهاور و برخى كتب مقدس يهود و اشاره به اينكه در انقلاب فرانسه با آنكه سخن از آزادى زن هم بود اما عملًا هيچ تغييرى رخ نداد ، مىگويد : « تا حدود سال 1900 زن به سختى داراى حقى بود كه مرد ناگزير باشد از روى قانون آن را محترم بدارد » . آنگاه در بارهء علل تغيير وضع زن در قرن بيستم بحث مىكند ، مىگويد : « آزادى زن از عوارض انقلاب صنعتى است » . سپس به سخن خود چنين ادامه مىدهد :\r\n« . . . زنان كارگران ارزانترى بودند و كارفرمايان آنان را بر مردان سركش سنگين قيمت ترجيح مىدادند . يك قرن پيش در انگلستان كار پيدا كردن بر مردان دشوار گشت اما اعلانها از آنان مىخواست كه زنان و كودكان خود را به كارخانه‌ها بفرستند . . . نخستين قدم براى آزادى مادران بزرگ ما قانون 1882 بود . به موجب اين قانون ، زنان بريتانياى كبير از امتياز بى سابقه‌اى برخوردار مىشدند و آن اينكه پولى را كه به دست مىآوردند حق داشتند كه براى خود نگه دارند « 1 » . اين قانون اخلاقى عالى مسيحى را كارخانه داران مجلس عوام وضع كردند تا بتوانند زنان انگلستان را به كارخانه‌ها بكشانند . از آن سال تا به امسال سودجويى مقاومت ناپذيرى آنان را از بندگى و جان كندن در خانه رهانيده ، گرفتار جان كندن در مغازه و كارخانه كرده است . . . » « 2 »\r\nتكامل ماشينيسم و رشد روزافزون توليد به ميزان بيش از حد نياز\r\n\r\n\r\n\r\n\r\n","description":"","footnote":"\r\n( 1 ) . در شرح قانون مدنى ايران ، تأليف دكتر على شايگان ، صفحهء 366 مىنويسد : « استقلالى كه زن در دارايى خود دارد و فقه شيعه از ابتدا آن را شناخته است ، در يونان و روم و ژرمن و تا چندى پيش هم در حقوق غالب كشورها وجود نداشته ؛ يعنى مثل صغير و مجنون ، محجور و از تصرف در اموال خود ممنوع بوده . در انگلستان كه سابقاً شخصيت زن در شخصيت شوهر محو بود ، دو قانون : يكى در 1870 و ديگرى در 1882 ميلادى به اسم قانون مالكيت زن شوهردار ، از زن رفع حجر نمود » .\r\n( 2 ) . لذات فلسفه ، ص 155 - 159 .\r\n","page_name":" 31 ","page_number":31},
  {"content":"\r\n\r\nواقعى انسانها و ضرورت تحميل بر مصرف كننده با هزاران افسون و نيرنگ و فوريت استخدام همهء وسايل سمعى و بصرى و فكرى و احساسى و ذوقى و هنرى و شهوانى براى تبديل انسانها به صورت عامل بىارادهء مصرف ، بار ديگر ايجاب كرد كه سرمايه دارى از وجود زن بهره كشى كند اما نه از نيروى بدنى و قدرت كار زن به صورت يك كارگر ساده و شريك با مرد در توليد ، بلكه از نيروى جاذبه و زيبايى او و از گرو گذاشتن شرافت و حيثيتش و از قدرت افسونگرى او در تسخير انديشه‌ها و اراده‌ها و مسخ آنها و در تحميل مصرف بر مصرف كننده ، و بديهى است كه همهء اينها به حساب آزادى او و تساوىاش با مرد گذاشته شد .\r\nسياست نيز از استخدام اين عامل غافل نماند ؛ ماجراهايش را مرتب در جرايد و مجلات مىخوانيد . در همهء اينها از وجود زن بهره كشى شد و زن وسيله‌اى براى اجراى مقاصد مرد قرار گرفت اما در زير سرپوش آزادى و تساوى .\r\nبديهى است كه جوان قرن بيستم هم از اين فرصت گرانبها غفلت نكرد ؛ براى اينكه از زير بار تعهدات سنتى نسبت به زن شانه خالى كند و ارزان و رايگان او را شكار كند و به چنگ آورد ، از همه بيشتر بر بيچارگى زن و تبعيضهاى ناروا نسبت به او اشك تمساح ريخت ، تا آنجا كه به خاطر اينكه در اين جهاد مقدس ! بهتر شركت كند ازدواج خود را تا حدود چهل سالگى به تأخير انداخت و احياناً براى هميشه « مجرد » ! ماند ! ! ! .\r\nشك نيست كه قرن ما يك سلسله بدبختيها از زن گرفت ، ولى سخن در اين است كه يك سلسله بدبختيهاى ديگر براى او ارمغان آورد ، چرا ؟ آيا زن محكوم است به يكى از اين دو سختى و جبراً بايد يكى را انتخاب كند ؟ يا هيچ مانعى ندارد كه هم بدبختيهاى قديم خود را طرد كند و هم بدبختيهاى جديد را ؟ .\r\nحقيقت اين است كه هيچ جبرى وجود ندارد . بدبختيهاى قديم غالباً معلول اين جهت بود كه انسان بودن زن به فراموشى سپرده شده\r\n\r\n","description":"","footnote":"","page_name":" 32 ","page_number":32},
  {"content":"\r\n\r\nبود و بدبختيهاى جديد از آن است كه عمداً يا سهواً زن بودن زن و موقع طبيعى و فطرىاش ، رسالتش ، مدارش ، تقاضاهاى غريزىاش ، استعدادهاى ويژه‌اش به فراموشى سپرده شده است .\r\nعجب اين است كه هنگامى كه از اختلافات فطرى و طبيعى زن و مرد سخن مىرود ، گروهى آن را به عنوان نقص زن و كمال مرد و بالأخره چيزى كه موجب يك سلسله برخورداريها براى مرد و يك سلسله محروميتها براى زن است تلقى مىكنند ، غافل از اينكه نقص و كمال مطرح نيست ؛ دستگاه آفرينش نخواسته يكى را كامل و ديگرى را ناقص ، يكى را برخوردار و ديگرى را محروم و مغبون بيافريند .\r\nاين گروه پس از اين تلقى منطقى و حكيمانه ! مىگويند بسيار خوب ، حالا كه در طبيعت چنين ظلمى بر زن شده و ضعيف و ناقص آفريده شده ، آيا ما هم بايد مزيد بر علت شويم و ظلمى بر ظلم بيفزاييم ؟\r\nآيا اگر وضع طبيعى زن را به فراموشى بسپاريم انسانىتر عمل نكرده‌ايم ؟ .\r\nاتفاقاً قضيه برعكس است ؛ عدم توجه به وضع طبيعى و فطرى زن بيشتر موجب پايمال شدن حقوق او مىگردد . اگر مرد در برابر زن جبهه ببندد و بگويد تو يكى و من يكى ، كارها ، مسؤوليتها ، بهره‌ها ، پاداشها ، كيفرها همه بايد متشابه و همشكل باشد ، در كارهاى سخت و سنگين بايد با من شريك باشى ، به فراخور نيروى كارت مزد بگيرى ، توقع احترام و حمايت از من نداشته باشى ، تمام هزينهء زندگىات را خودت بر عهده بگيرى ، در هزينهء فرزندان با من شركت كنى ، در مقابل خطرها خودت از خودت دفاع كنى ، به همان اندازه كه من براى تو خرج مىكنم تو بايد براى من خرج كنى و . . . در اين وقت است كه كلاه زن سخت پس معركه است زيرا زن بالطبع نيروى كار و توليدش از مرد كمتر است و استهلاك ثروتش بيشتر . بعلاوه بيمارى ماهانه ، ناراحتى ايام باردارى ، سختيهاى وضع حمل و حضانت كودك شيرخوار ، زن را در وضعى قرار مىدهد كه به حمايت مرد و تعهداتى كمتر و حقوقى بيشتر نيازمند است . اختصاص به انسان ندارد ؛ همهء جاندارانى كه به صورت « زوج »\r\n\r\n","description":"","footnote":"","page_name":" 33 ","page_number":33},
  {"content":"\r\n\r\nزندگى مىكنند چنين‌اند ؛ در همهء اين نوع جانداران ، جنس نر به حكم غريزه به حمايت جنس ماده برمىخيزد .\r\nدر نظر گرفتن وضع طبيعى و فطرى هريك از زن و مرد با توجه به تساوى آنها در انسان بودن و حقوق مشترك انسانها ، زن را در وضع بسيار مناسبى قرار مىدهد كه نه شخصش كوبيده شود و نه شخصيتش .\r\nبراى اينكه اندكى آگاهى بيابيم كه به فراموشى سپردن موقعيت فطرى و طبيعى هر يك از زن و مرد و تنها تكيه بر آزادى و تساوى كردن به كجا منتهى مىشود ، بهتر است ببينيم آنان كه پيش از ما در اين راه افتاده‌اند و به پايان راه رسيده‌اند چه مىگويند و چه مىنويسند .\r\nدر مجلهء خواندنيها شمارهء 79 از سال 34 مورخهء 4 تيرماه 53 مقاله‌اى از مهنامهء شهربانى تحت عنوان « سرگذشتهايى از زنان كارگر در جامعهء امريكا » نقل كرده است . اين مقاله ترجمه‌اى است از مجلهء كورونت .\r\nاين مقاله مفصل و خواندنى است . ابتدا درد دل خانمى را نقل مىكند كه چگونه به عنوان تساوى زن و مرد ، رعايتهايى كه سابقاً از زنان كارگر مىشد كه مثلًا وزنه‌هاى بيش از 25 پوندى را بلند نكنند ، در حالى كه براى مردان چنين محدوديتى وجود نداشت ، ديگر امروز وجود ندارد . او مىگويد : حالا شرايط كار در كارخانهء جنرال موتورز ايالت اوهايو يا به عبارت بهتر همان جايى كه قريب 2500 زن در حال زجر كشيدن هستند تغيير يافته است . . . خانم مذكور همچنين خود را در حال نگه داشتن يك ماشين بخار بسيار قوى يا پاك كردن يك تنور فلزى 25 پوندى كه چند لحظه قبل مرد قوى هيكلى آن را برجاى گذاشته مىبيند و با خود مىگويد : سرتاپا كوفته و مجروح شدم . او مىگويد : در هر دقيقه بايد يك دستهء 25 تا 50 اينچى را كه بالغ بر 35 پوند وزن دارد به قلابها آويزان كنم ، هميشه دستهايم متورم و دردآلود است .\r\nاين مقاله سپس درد دل‌ها و تشويش و اضطرابهاى خانم ديگرى را بازگو مىكند كه شوهرش يك ملوان نيروى دريايى است و اخيراً\r\n\r\n","description":"","footnote":"","page_name":" 34 ","page_number":34},
  {"content":"\r\n\r\nدرياسالار تصميم گرفته است تعدادى زن را در كشتى مردان به كار بگمارد . مىنويسد : در اين ميان نيروى دريايى يك كشتى را با 40 زن و 480 ملوان مرد به مأموريت فرستاد . اما وقتى اين كشتى پس از اولين سفر دريايى « مختلط » خود به بندر بازگشت ، ترس و وحشت همسران ملوانها مورد تأييد قرار گرفت ، زيرا به زودى معلوم شد كه نه تنها داستانهاى عشقى زيادى در كشتى اتفاق افتاده ، بلكه اغلب زنان به جاى يك نفر با چند نفر آميزش جنسى داشته‌اند .\r\nمىنويسد : در ايالت فلوريدا ، نگرانى بعد از آزادى گريبانگير زنان « بيوه » گرديده است زيرا يكى از قضات اين ايالت به نام « توماس تستا » اخيراً قانونى را كه براى زنان بيوه تا 500 دلار بخشودگى مالياتى در نظر گرفته بود غير قانونى اعلام كرده است و اظهار مىدارد كه اين قانون تبعيضى عليه مردان به شمار مىرود .\r\nآنگاه اضافه مىكند : خانم مك دانيل در دستهايش احساس سوزش مىكند ، خانم استون ( آن كه شوهرش ملوان بود ) دچار تشويش و اضطراب گرديده است ، زنان بيوهء ايالت فلوريدا جريمهء نقدى شده‌اند و سايرين هم هر يك به سهم خود طعم آزادى را خواهند چشيد . براى خيلىها اين سؤال پيش آمده است كه آيا خانمها بيش از اين چيزى كه كسب كرده‌اند ، از دست نداده‌اند ؟ حالا ديگر بحث بىفايده است زيرا اين بازى شروع شده و تماشاچيان ، تازه موفق به پيدا كردن صندليهاى خود شده‌اند . امسال قرار است بيست و هفتمين مادهء اصلاحى قانون اساسى كشور امريكا تصويب شود و به موجب آن كليهء برتريهاى ناشى از جنسيت غيرقانونى اعلام گردد . . . و بدين ترتيب اظهارات رسكو باوند استاد دانشكدهء حقوق هاروارد كه آزادى زنان را مبدأ نتايج تأسف‌آور مقام قانونى زن در كشور امريكا مىخواند ، تحقق خواهد پذيرفت . . .\r\n. . . يكى از سناتورهاى ايالت كاروليناى شمالى به نام « جى اروين » بعد از مطالعهء جامعهء امريكايى زنان و مردان متساوى الحقوق پيشنهاد مىكند : قوانين خانوادگى همه بايد تغيير كند ، ديگر مردان نبايد\r\n\r\n","description":"","footnote":"","page_name":" 35 ","page_number":35},
  {"content":"\r\n\r\nمسؤول قانونى تأمين مخارج خانواده باشند . . .\r\nاين مجله مىنويسد : خانم مك دانيل مىگويد : يكى از زنان به علت برداشتن وزنه‌هاى سنگين دچار خونريزى داخلى شده است . ما مىخواهيم به وضع سابق برگرديم ، دلمان مىخواهد مردان با ما مثل زن رفتار كنند نه مثل يك كارگر . براى طرفداران آزادى زنان اين موضوع خيلى ساده است كه در اتاقهاى مجلل خود بنشينند و بگويند زنان و مردان با هم برابرند ، زيرا تاكنون گذارشان به كارخانه‌ها نيفتاده است .\r\nآنها خبر ندارند كه بيشتر زنان مزدبگير اين كشور بايد مثل من در كارخانه‌ها كار كنند و جان بكنند . من اين برابرى را نمىخواهم ، زيرا انجام كارهاى مخصوص مردان از عهده‌ام برنمى آيد . مردان از نظر جسمى از ما قويترند و اگر قرار باشد كه ما با آنها رقابت شغلى داشته باشيم و كارمان نسبت به كار آنها سنجيده شود ، من به سهم خود ترجيح مىدهم كه از كار بر كنار شوم . امتيازاتى را كه زنان كارگر ايالت اهايو از دست داده‌اند به مراتب بيش از آن مزايايى است كه توسط قانون حمايت كارگران كسب كرده‌اند . ما شخصيت زن بودن را از دست داده‌ايم . من نمىتوانم بفهمم از آن وقتى كه آزاد شده‌ايم چه چيزى عايدمان شده است ، البته امكان دارد عدهء معدودى از زنان وضعشان بهتر شده باشد ولى مسلماً ما جزء آنها نيستيم .\r\nاين بود خلاصه‌اى از آن مقاله . از محتواى مقاله پيداست كه اين بانوان از ناراحتيهايى كه به نام « آزادى » و « برابرى » بر آنها تحميل شده است آنچنان به ستوه آمده‌اند كه دشمن اين دو كلمه شده‌اند ، غافل از اينكه اين دو كلمه گناهى ندارند . زن و مرد دو ستاره‌اند در دو مدار مختلف ؛ هر كدام بايد در مدار خود و فلك خود حركت نمايد «  لَا الشَّمْسُ يَنْبَغِي لَها أَنْ تُدْرِكَ الْقَمَرَ وَ لَا اللَّيْلُ سابِقُ النَّهارِ وَ كُلٌّ فِي فَلَكٍ يَسْبَحُونَ  » « 1 » . شرط اصلى سعادت هر يك از زن و مرد و در حقيقت جامعهء بشرى اين است كه دو جنس هر يك در مدار خويش به حركت\r\n\r\n\r\n\r\n\r\n","description":"","footnote":"\r\n( 1 ) . يس / 40 .\r\n","page_name":" 36 ","page_number":36},
  {"content":"\r\n\r\nخود ادامه دهند . آزادى و برابرى آنگاه سود مىبخشد كه هيچ كدام از مدار و مسير طبيعى و فطرى خويش خارج نگردند . آنچه در آن جامعه ناراحتى آفريده است قيام بر ضد فرمان فطرت و طبيعت است نه چيز ديگر .\r\nاينكه ما مدعى هستيم مسألهء « نظام حقوقى زن در خانه و اجتماع » از مسائلى است كه مجدداً بايد مورد ارزيابى قرار گيرد و به ارزيابيهاى گذشته بسنده نشود به معنى اين است كه اولًا طبيعت را راهنماى خود قرار دهيم ، ثانياً از مجموع تجربيات تلخ و شيرين ( چه در گذشته و چه در قرن حاضر ) حداكثر بهره بردارى نماييم و تنها در اين وقت است كه نهضت حقوق زن به معنى واقعى تحقق مىيابد .\r\nقرآن كريم ، به اتفاق دوست و دشمن ، احياء كنندهء حقوق زن است .\r\nمخالفان لااقل اين اندازه اعتراف دارند كه قرآن در عصر نزولش گامهاى بلندى به سود زن و حقوق انسانى او برداشت . ولى قرآن هرگز به نام احياى زن به عنوان « انسان » و شريك مرد در انسانيت و حقوق انسانى ، زن بودن زن و مرد بودن مرد را به فراموشى نسپرد . به عبارت ديگر ، قرآن زن را همان گونه ديد كه در طبيعت هست . از اين رو هماهنگى كامل ميان فرمانهاى قرآن و فرمانهاى طبيعت برقرار است ؛ زن در قرآن همان زن در طبيعت است . اين دو كتاب بزرگ الهى ( يكى تكوينى و ديگرى تدوينى ) با يكديگر منطبقند . در اين سلسله مقالات اگر كار مفيد و تازه‌اى صورت گرفته باشد ، توضيح اين انطباق و هماهنگى است .\r\nآنچه اكنون از نظر خوانندهء محترم مىگذرد مجموع مقالاتى است كه به مناسبت خاصى اين بنده در سالهاى 45 - 46 در مجلهء زن روز تحت عنوان « زن در حقوق اسلامى » نشرداد و توجه فراوانى جلب كرد . براى افرادى كه سابقهء كار را نمىدانند و در آن اوقات در جريان نبودند و اكنون مىشنوند كه اين مقالات در آن مجله اولين بار نشر يافته\r\n\r\n","description":"","footnote":"","page_name":" 37 ","page_number":37},
  {"content":"\r\n\r\nاست ، قطعاً موجب شگفتى خواهد بود كه چگونه اين بنده آن مجله را براى اين سلسله مقالات انتخاب كردم و چگونه آن مجله حاضر شد بدون هيچ دخل و تصرفى اين مقالات را چاپ كند ؟ از اين رو لازم مىدانم « شأن نزول » اين مقالات را بيان نمايم :\r\nدر سال 45 تب تعويض قوانين مدنى در مورد حقوق خانوادگى ، در سطح مجلات خصوصاً مجلات زنانه سخت بالاگرفت و نظر به اينكه بسيارى از پيشنهادهايى كه مىشد بر ضد نصوص مسلّم قرآن بود ، طبعاً ناراحتيهايى در ميان مسلمانان ايران به وجود آورد . در اين ميان قاضى فقيد ابراهيم مهدوى زنجانى ( عفى اللَّه عنه ) بيش از همه گرد و خاك مىكرد و حرارت به خرج مىداد . مشارٌاليه لايحه‌اى در چهل ماده به همين منظور تنظيم كرد و در مجلهء فوق الذكر چاپ نمود . مجلهء مزبور نيز با چاپ صفحاتى جدول‌دار و به اصطلاح آن روز « كوپن » از خوانندگان خود در بارهء چهل مادهء پيشنهادى نظر خواست . مشارٌاليه ضمناً وعده داد طى يك سلسله مقالات در مجلهء فوق الذكر به‌طور مستدل از چهل مادهء پيشنهادى خود دفاع نمايد .\r\nمقارن اين ايام يكى از مقامات محترم و مشهور روحانى تهران به اين بنده تلفن كردند و اظهار داشتند : در مجلسى با مديران مؤسسهء كيهان و مؤسسهء اطلاعات ملاقاتى داشتم و در بارهء برخى مطالب كه در مجلات زنانهء اين دو مؤسسه درج مىشود تذكراتى دادم . مشارٌاليهما اظهار داشتند اگر شما مطالبى داريد بدهيد ، ما قول مىدهيم كه در همان مجلات عيناً چاپ شود .\r\nمعظم له پس از نقل اين جريان ، به من پيشنهاد كردند كه اگر وقت و فرصت اجازه مىدهد ، اين مجلات را بخوانم و برخى تذكرات لازم در هر شماره بدهم . بنده گفتم : من به اين صورت كه در هر شماره حاشيه‌اى بر گفته‌اى بنويسم حاضر نيستم ، ولى نظر به اينكه آقاى مهدوى قرار است يك سلسله مقالات در دفاع از چهل مادهء پيشنهادى خود در مجلهء زن روز بنويسد ، من حاضرم طى سلسله مقالاتى در بارهء همان چهل ماده در همان مجله در صفحهء مقابل بحث كنم تا هر دو منطق در معرض\r\n\r\n","description":"","footnote":"","page_name":" 38 ","page_number":38},
  {"content":"\r\n\r\nافكار عمومى قرار گيرد . معظم له از من فرصت خواستند تا بار ديگر با متصديان تماس بگيرند . مجدداً به من تلفن كردند و موافقت آن مجله را با اين شكل اعلام داشتند . پس از اين جريان ، اين بنده نامه‌اى به آن مجله نوشت و آمادگى خود را براى دفاع از قوانين مدنى تا آن حد كه با فقه اسلام منطبق است اعلام كرد و درخواست نمود كه مقالات اينجانب و مقالات آقاى مهدوى دوش به دوش يكديگر و در برابر يكديگر در آن مجله چاپ شود . ضمناً يادآورى كرد كه اگر آن مجله با پيشنهاد من موافق است عين نامهء مرا به علامت موافقت چاپ كند . مجله موافقت كرد و عين نامه در شمارهء 87 مورخهء 7 / 8 / 45 آن مجله چاپ شد و اولين مقاله در شمارهء 88 درج گرديد .\r\nمن قبلًا ضمن مطالعات خود در بارهء حقوق زن ، كتابى از مهدوى فقيد در اين موضوعات خوانده بودم و مدتها بود كه به منطق او و امثال او آشنا بودم . بعلاوه سالها بود كه حقوق زن در اسلام مورد علاقهء شديد من بود و يادداشتهاى زيادى در اين زمينه تهيه كرده و آماده بودم .\r\nمقالات مهدوى فقيد چاپ شد و اين مقالات نيز رودرروى آنها قرار گرفت . طبعاً من از موضوعى شروع كردم كه مشارٌ اليه بحث خود را شروع كرده بود . درج اين سلسله مقالات مشارٌ اليه را در مشكل سختى قرار داد ، ولى شش هفته بيشتر طول نكشيد كه با سكتهء قلبى درگذشت و براى هميشه از پاسخگويى راحت شد . در آن شش هفته اين سلسله مقالات جاى خود را باز كرد . علاقه مندان ، هم از من و هم از مجله تقاضا كردند كه اين سلسله مقالات مستقلًا ادامه يابد . با اين تقاضاها موافقت شد و تا 33 مقاله ادامه يافت . اين بود « شأن نزول » اين مقالات .\r\nاگرچه در اين 33 مقاله فقط قسمتى از آنچه در نظر بود نگارش يافت و مطالب زيادى باقى ماند ، ولى اين بنده به علت خستگى و مشاغل ديگر از تنظيم و نگارش آنها خوددارى كردم . علاقه مندان به اين مقالات از آن وقت تاكنون مكرر تقاضاى تجديد چاپ آنها را به صورت كتابى مستقل كرده‌اند و اين بنده به انتظار اينكه آنها را تكميل و يك دورهء كامل از « نظام حقوق زن در اسلام » يك جا چاپ كنم ، از\r\n\r\n","description":"","footnote":"","page_name":" 39 ","page_number":39},
  {"content":"\r\n\r\nتجديد چاپ خوددارى مىكردم . اخيراً چون احساس كردم كه اين انتظار از خودم چندان بجا نيست ، به آنچه موجود است قناعت شد .\r\nمسائلى كه در اين سلسله مقالات طرح شد عبارت است از :\r\nخواستگارى ، ازدواج موقت ( متعه ) ، زن و استقلال اجتماعى ، اسلام و تجدد زندگى ، مقام زن در قرآن ، حيثيت و حقوق انسانى ، مبانى طبيعى حقوق خانوادگى ، تفاوتهاى زن و مرد ، مهر و نفقه ، ارث ، طلاق ، تعدد زوجات .\r\nمسائلى كه باقى ماند و يادداشتهايش آماده است عبارت است از :\r\nحق حكومت مرد در خانواده ، حق حضانت كودك ، عده و فلسفهء آن ، زن و اجتهاد و افتاء ، زن و سياست ، زن در مقررات قضايى ، زن در مقررات جزايى ، اخلاق و تربيت زن ، پوشش زن ، اخلاق جنسى ( غيرت ، عفاف ، حيا و غيره ) ، مقام مادرى ، زن و كار خارج و يك عده مسائل ديگر . اگر خداوند توفيق عنايت فرمود ، اين قسمت نيز بعداً جمع و تدوين و به صورت جلد دوم چاپ و منتشر خواهد شد .\r\nاز خداوند توفيق و هدايت مسألت مىنمايد .\r\nقلهك ، 28 شهريورماه 53 شمسى .\r\nمطابق دوم رمضان المبارك 94 قمرى .\r\nمرتضى مطهرى\r\n\r\n","description":"","footnote":"","page_name":" 40 ","page_number":40},
  {"content":"\r\n\r\n\r\nپيشگفتار\r\n* مشكل جهانى روابط خانوادگى .\r\n* مستقل باشيم يا از غرب تقليد كنيم ؟ .\r\n* جبر تاريخ .\r\n* ما و قانون اساسى .\r\n* عواطف مذهبى جامعهء ايرانى\r\n\r\n","description":"","footnote":"","page_name":" 41 ","page_number":41},
  {"content":"\r\n . \r\n","description":"","footnote":"","page_name":" 42 ","page_number":42},
  {"content":"\r\n\r\nپيشگفتار\r\nخوشوقتم كه مجلهء زن روز درخواست مرا راجع به بحث در بارهء پيشنهادهاى چهل گانهء آن مجله براى تغيير مواد قانون مدنى ايران در مسائل مربوط به امور خانوادگى پذيرفت و در شمارهء پيش آمادگى خود را براى درج اين سلسله مقالات ضمن نشر نامهء اينجانب اعلام كرد .\r\nمن اين فرصت را مغتنم مىشمارم كه به اين وسيله گوشه‌اى از فلسفهء اجتماعى اسلام را با جوانان در ميان مىگذارم .\r\nاميدوارم بتوانم ذهن آنها را در بارهء مسائل مربوط به روابط خانوادگى از نظر اسلام روشن كنم .\r\nهمان طورى كه در نامهء خودم متذكر شدم ، من نمىخواهم از قانون مدنى دفاع كنم و آن را كامل و جامع و صد در صد منطبق با قوانين اسلامى و موازين صحيح اجتماعى معرفى كنم ؛ شايد خود من هم ايرادهايى به آن داشته باشم ؛ و هم نمىخواهم روشى را كه در ميان اكثريت مردم ما معمول بوده صحيح و منطبق با عدالت بدانم . برعكس ، من هم به وضوح بىنظميها و نابسامانيهايى در روابط خانوادگى مشاهده مىكنم و معتقدم بايد اصلاحات اساسى در اين زمينه به عمل آيد .\r\nاما بر خلاف كسانى نظير نويسندگان كتاب انتقاد بر قوانين اساسى و مدنى ايران و كتاب پيمان مقدس يا ميثاق ازدواج مردان ايرانى را صد در صد تبرئه نمىكنم و آنها را\r\n\r\n","description":"","footnote":"","page_name":" 43 ","page_number":43},
  {"content":"\r\n\r\nبى تقصير معرفى نمىنمايم و تمام گناهان را به گردن قانون مدنى نمىاندازم و گناه قانون مدنى را تبعيت از فقه اسلام نمىدانم و يگانه راه اصلاح را تغيير مواد قانون مدنى نمىشناسم . من آن عده از قوانين اسلامى را كه مربوط به حقوق زوجين و روابط آنها با يكديگر يا فرزندان يا افراد خارج است و روى آنها انگشت گذاشته شده و پيشنهاد براى تغيير آنها داده شده است ، يك يك در اين سلسله مقالات مطرح مىكنم و ثابت مىكنم كه اين قوانين با ملاحظات دقيق روانى و طبيعى و اجتماعى همراه است و حيثيت و شرافت انسانى زن و مرد متساوياً در آنها ملحوظ شده است و در صورت عمل و حسن اجرا بهترين ضامن حسن روابط خانوادگى است .\r\nاز خوانندگان محترم اجازه مىخواهم پيش از ورود در مسائل مورد نظر چند نكته را با آنها درميان بگذارم :\r\n\r\nمشكل جهانى روابط خانوادگى\r\n1 . مشكل روابط خانوادگى در عصر ما نه آنچنان سهل و ساده است كه بتوان با پركردن كوپن از طرف پسران و دختران يا تشكيل سمينارهايى از نوع سمينارهايى كه ديديم و شنيديم كه در چه سطح فكرى است ، آن را حل كرد و نه مخصوص كشور و مملكت ماست و نه ديگران آن را حل كرده‌اند و يا مدعى حل واقعى آن هستند .\r\nويل دورانت فيلسوف و نويسندهء معروف تاريخ تمدن مىگويد :\r\n« اگر فرض كنيم در سال 2000 مسيحى هستيم و بخواهيم بدانيم كه بزرگترين حادثهء ربع اول قرن بيستم چه بوده است ، متوجه خواهيم شد كه اين حادثه جنگ و يا انقلاب روسيه نبوده است بلكه همانا دگرگونى وضع زنان بوده است . تاريخ چنين تغيير تكان دهنده‌اى در مدتى به اين كوتاهى كمتر ديده است و خانهء مقدس كه پايهء نظم اجتماعى ما بود ، شيوهء زناشويى كه مانع شهوترانى و ناپايدارى وضع انسان بود ، قانون اخلاقى پيچيده‌اى كه ما را از توحش به تمدن و آداب معاشرت رسانده بود ، همه آشكارا در اين انتقال پرآشوبى كه همهء رسوم و اشكال زندگى و تفكر ما را فرا گرفته است گرفتار گشته‌اند . » .\r\nاكنون نيز كه ما در ربع سوم قرن بيستم بسر مىبريم ، نالهء متفكران غربى از بهم\r\n\r\n","description":"","footnote":"","page_name":" 44 ","page_number":44},
  {"content":"\r\n\r\nخوردن نظم خانوادگى و سست شدن پايهء ازدواج ، از شانه خالى كردن جوانان از قبول مسؤوليت ازدواج ، از منفور شدن مادرى ، از كاهش علاقهء پدر و مادر و بالأخص علاقهء مادر نسبت به فرزندان ، از ابتذال زن دنياى امروز و جانشين شدن هوسهاى سطحى به جاى عشق ، از افزايش دائم التزايد طلاق ، از زيادى سرسام‌آور فرزندان نامشروع ، از نادرالوجود شدن وحدت و صميميت ميان زوجين ، بيش از پيش به گوش مىرسد .\r\n\r\nمستقل باشيم يا از غرب تقليد كنيم ؟\r\nموجب تأسف است كه گروهى از بىخبران مىپندارند مسائل مربوط به روابط خانوادگى نظير مسائل مربوط به راهنمايى ، تاكسيرانى ، اتوبوسرانى ، لوله كشى و برق سالهاست كه در ميان اروپاييان به نحو احسن حل شده و اين ما هستيم كه عرضه و لياقت نداشته‌ايم و بايد هرچه زودتر از آنها تقليد و پيروى كنيم .\r\nاين ، پندار محض است . آنها از ما در اين مسائل بيچاره‌تر و گرفتارتر و فرياد فرزانگانشان بلندتر است . از مسائل مربوط به درس و تحصيل زن كه بگذريم ، در ساير مسائل خيلى از ما گرفتارترند و از سعادت خانوادگى كمترى برخوردار مىباشند .\r\n\r\nجبر تاريخ\r\nبعضى ديگر تصور ديگرى دارند ؛ تصور مىكنند كه سستى نظم خانوادگى و راه يافتن فساد در آن ، معلول آزادى زن است و آزادى زن نتيجهء قهرى زندگى صنعتى و پيشرفت علم و تمدن است ؛ جبر تاريخ است و چاره‌اى نيست از اينكه به اين فساد و بى نظمى تن دهيم و از آن سعادت خانوادگى كه در قديم بود براى هميشه چشم بپوشيم .\r\nاگر اينچنين فكر كنيم ، بسيار سطحى و ناشيانه فكر كرده‌ايم . قبول دارم كه زندگى صنعتى خواه ناخواه بر روى روابط خانوادگى اثر گذاشته و مىگذارد ولى عامل عمدهء ازهم گسيختگى نظم خانوادگى در اروپا دو چيز ديگر است :\r\nيكى رسوم و عادات و قوانين ظالمانه و جاهلانه‌اى كه قبل از اين قرن در ميان آنها در بارهء زن جارى و حاكم بوده است ، تا آنجا كه زن براى اولين بار در قرن نوزدهم\r\n\r\n","description":"","footnote":"","page_name":" 45 ","page_number":45},
  {"content":"\r\n\r\nو اوايل قرن بيستم در اروپا داراى حق مالكيت شد .\r\nديگر اينكه كسانى كه به فكر اصلاح اوضاع و احوال زنان افتادند از همان راهى رفتند كه بعضى از مدعيان روشنفكرى امروز ما مىروند و مواد پيشنهادى چهل گانه يكى از مظاهر آن است ؛ خواستند ابروى زن بيچاره را اصلاح كنند ، چشمش را كور كردند .\r\nبيش از آن كه زندگى صنعتى مسؤول اين آشفتگى و بىنظمى باشد ، آن قوانين قديم متقدمان اروپا و اصلاحات جديد متجددانشان مسؤول است . لهذا براى ما مردم مسلمان مشرق زمين هيچ ضرورت اجتناب ناپذيرى نيست كه از هر راهى كه آنها رفته‌اند برويم و در هر منجلابى كه آنها فرو رفته‌اند فرو رويم . ما بايد به زندگى غربى ، هوشيارانه بنگريم . ضمن استفاده و اقتباس علوم و صنايع و تكنيك و پاره‌اى مقررات اجتماعى قابل تحسين و تقليد آنها بايد از اخذ و تقليد رسوم و عادات و قوانينى كه براى خود آنها هزاران بدبختى به وجود آورده است - كه تغيير قوانين مدنى ايران و روابط خانوادگى و تطبيق آن با قوانين اروپايى يكى از آنهاست - پرهيز نماييم .\r\n\r\nما و قانون اساسى\r\n2 . صرف نظر از اينكه اين پيشنهادها خانمان برانداز و مخالف مقتضيات روانى ، طبيعى و اجتماعى است - چنان كه بعداً توضيح داده خواهد شد - از نظر انطباق با قانون اساسى چه فكرى شده است ؟ از طرفى قانون اساسى تصريح مىكند هر قانونى كه مخالف قوانين اسلامى باشد « قانونيت » ندارد و قابل طرح در مجلسين نيست . از طرف ديگر ، بيشتر مواد اين پيشنهادها مخالف صريح قانون اسلام است . آيا خود مغرب زمينىها كه غربزدگان ما اينچنين كوركورانه از آنها پيروى مىكنند قانون اساسى كشورشان را اين‌طور بازيچه قرار مىدهند ؟ .\r\nصرف نظر از مذهب ، خود قانون اساسى هر كشورى براى افراد آن كشور مقدس است . قانون اساسى ايران نيز مورد احترام قاطبهء ملت ايران است . آيا با سمينارهاى كذايى و چاپ كوپن و قيام و قعود نمايندگان مىتوان قانون اساسى را زير پا گذاشت ؟\r\n\r\nعواطف مذهبى جامعهء ايرانى\r\n3 . از معايب پيشنهادها و از مخالفت صريح آنها با قانون اساسى چشم مىپوشيم .\r\n\r\n","description":"","footnote":"","page_name":" 46 ","page_number":46},
  {"content":"\r\n\r\nهر چيز را اگر انكار كنيم ، اين قابل انكار نيست كه الآن هم نيرومندترين عاطفه‌اى كه بر روحيهء ملت ايران حكومت مىكند عاطفهء مذهبى اسلامى است . بگذريم از عدهء بسيار معدودى كه قيد همه چيز را زده‌اند و از هر بىبندوبارى و هرج و مرج طرفدارى مىكنند ، اكثريت قريب به اتفاق اين مردم پابند مقررات مذهبى مىباشند .\r\nتحصيل و درس خواندگى بر خلاف پيش بينىهايى كه از طرف عده‌اى مىشد ، نتوانست ميان اين ملت و اسلام جدايى بيندازد . برعكس ، با اينكه تبليغات مذهبى صحيح كم است و بعلاوه تبليغات استعمارى ضد مذهب زياد است ، درس خواندگان و تحصيل كردگان به نحو روزافزونى به سوى اسلام گرايش پيدا كرده‌اند .\r\nاكنون مىپرسم اين قوانين با اين زمينهء روانى كه خواه ناخواه وجود دارد چگونه سازگار مىشود ؟ يعنى وقتى قانون عرف مطابقه با حكم صريح شرع اسلام نداشته باشد چگونه نتيجه‌اى گرفته مىشود ؟ .\r\nفرض كنيد زنى در اثر اختلافها و عصبانيتها به محكمه رجوع كرد و عليرغم رضاى شوهر حكم طلاقش صادر شد و سپس به عقد ازدواج مرد ديگرى درآمد . اين زن و شوهر جديد در عين اينكه خود را به حكم قانون عرف زن و شوهر مىدانند ، در عمق وجدان مذهبى خود ، خود را اجنبى و بيگانه و آميزش خود را نامشروع و فرزندان خود را زنازاده و خود را از نظر مذهبى مستحق اعدام مىدانند .\r\nدر اين حال فكر كنيد چه وضع ناراحت كننده‌اى از نظر روانى براى آنها پيش خواهد آمد ، دوستان و خويشاوندان مذهبى آنها با چه چشمى به آنها و فرزندان آنها نگاه خواهند كرد ؟ ما كه نمىتوانيم با تغيير و وضع قانون وجدان مذهبى مردم را تغيير بدهيم . متأسفانه يا خوشبختانه وجدان اكثريت قريب به اتفاق اين مردم از عاطفهء مذهبى فارغ نيست .\r\nشما اگر متخصص حقوقى و روانى از خارج بياوريد و مشاوره كنيد و بگوييد ما چنين قوانينى مىخواهيم وضع كنيم اما زمينهء روانى اكثريت مردم ما اين است و اين ، ببينيد آيا در همچو زمينه‌اى نظر موافق خواهد داد ؟ آيا نخواهد گفت اين كار هزاران ناراحتيهاى روحى و اجتماعى توليد مىكند ؟ .\r\nمقايسهء اين گونه قوانين با قوانين جزايى از لحاظ ميزان آثار سوئى كه به بار مىآورد بسيار غلط است . تفاوت ميان آنها از زمين تا آسمان است . ضربه‌اى كه از ناحيهء تغيير و تعطيل قوانين جزايى وارد مىشود متوجه اجتماع است و فقط افراد\r\n\r\n","description":"","footnote":"","page_name":" 47 ","page_number":47},
  {"content":"\r\n\r\nمنحرف را جرى مىكند اما قوانين مربوط به روابط زوجين و اولاد ، به زندگى خصوصى و فردى افراد مربوط است و مستقيماً با عاطفهء مذهبى شخصى هر فرد در جنگ است . اين گونه قوانين يا در اثر نفوذ مذهب و غلبهء وجدان ، بى اثر و بلاعمل مىماند و خواه ناخواه ناراحتيهايى كه اين گونه قوانين ايجاد مىكند موجب خواهد شد كه اين قوانين رسماً لغو گردد و يا پس از كشمكش روانى جانكاهى نيروى مذهبى را تضعيف مىكند .\r\n\r\n","description":"","footnote":"","page_name":" 48 ","page_number":48},
  {"content":"\r\n\r\n\r\nبخش اول : خواستگارى و نامزدى\r\n* آيا خواستگارى مرد از زن اهانت به زن است ؟ .\r\n* غريزهء مرد طلب و نياز است و غريزهء زن جلوه و ناز .\r\n* مرد خريدار وصال زن است نه رقبهء او .\r\n* رسم خواستگارى مرد از زن يك تدبير بسيار عاقلانه و ظريفانه است كه براى حفظ احترام و حيثيت زن به كار رفته است .\r\n* اشتباه نويسندهء « چهل ماده در قانون مدنى »\r\n\r\n","description":"","footnote":"","page_name":" 49 ","page_number":49},
  {"content":"\r\n . \r\n","description":"","footnote":"","page_name":" 50 ","page_number":50},
  {"content":"\r\n\r\nخواستگارى و نامزدى\r\nمن سخن خود را در بارهء چهل مادهء پيشنهادى از همان نقطه آغاز مىكنم كه در اين پيشنهادها آغاز شده است . در اين پيشنهادها به ترتيب « قانون مدنى » اول از خواستگارى و نامزدى بحث به ميان آمده است .\r\nنظر به اينكه قوانين مربوط به خواستگارى و نامزدى كه در قانون مدنى آمده است قوانين مستقيم اسلامى نيست يعنى نص و دستور صريحى از خود اسلام در اغلب اينها نرسيده است و قانون مدنى آنچه در اين زمينه گفته طبق استنباطى است كه از قواعد كلى اسلامى كرده است ، ما خود را مكلف به دفاع از قانون مدنى نمىدانيم و وارد بحث در جزئيات نظريات پيشنهادكننده نمىشويم ، با اينكه پيشنهادكننده مرتكب اشتباهات عظيمى شده است و حتى از درك مفهوم صحيح آن چند مادهء ساده عاجز بوده است . اما از دو مطلب در اينجا نمىتوانيم صرف نظر كنيم .\r\n\r\nآيا خواستگارى مرد از زن اهانت به زن است ؟\r\n1 . پيشنهادكننده مىگويد :\r\n« قانونگذار ما حتى در اين چند مادهء كذايى ( مربوط به خواستگارى و نامزدى ) هم\r\n\r\n","description":"","footnote":"","page_name":" 51 ","page_number":51},
  {"content":"\r\n\r\nاين نكتهء ارتجاعى و غيرانسانى را فراموش نكرده است كه مرد اصل است و زن فرع . در تعقيب فكر مزبور مادهء 1034 را كه اولين مادهء قانون در كتاب نكاح و طلاق است به نحو زير تنظيم نموده است :\r\nمادهء 1034 - از هر زنى كه خالى از موانع نكاح باشد مىتوان خواستگارى نمود .\r\nبه طورى كه ملاحظه مىشود به موجب مادهء مزبور با اينكه هيچ گونه حكم و الزامى بيان نشده است ، ازدواج به معنى « زن گرفتن » براى مرد مطرح شده و او به عنوان مشترى و خريدار تلقى گرديده و در مقابل ، زن نوعى كالا وانمود شده است . اين قبيل تعبيرات در قوانين اجتماعى اثر روانى بسيار بد و ناگوار ايجاد مىكند و مخصوصاً تعبيرات مزبور در قانون ازدواج بر روى رابطهء زن و مرد اثر مىگذارد و به مرد ژست آقايى و مالكيت و به زن وضع مملوكى و بندگى مىبخشد . » .\r\nبه دنبال اين ملاحظهء دقيق روانى ! موادى كه خود پيشنهادكننده تحت عنوان « خواستگارى » ذكر مىكند ، براى اينكه خواستگارى جنبهء يكطرفه و حالت « زن گرفتن » به خود نگيرد ، خواستگارى را هم وظيفهء زنان دانسته و هم وظيفهء مردان ، تا در ازدواج تنها « زن گرفتن » صدق نكند ، « مرد گرفتن » هم صدق كند يا لااقل نه زن گرفتن صدق كند و نه مرد گرفتن . اگر بگوييم زن گرفتن ، يا اگر هميشه مردان را موظف كنيم كه به خواستگارى زنان بروند ، حيثيت زن را پايين آورده و آن را به صورت كالاى خريدنى درآورده‌ايم !\r\n\r\nغريزهء مرد طلب و نياز است و غريزهء زن جلوه و ناز\r\nاتفاقاً يكى از اشتباهات بزرگ همين است . همين اشتباه سبب پيشنهاد الغاء مهر و نفقه شده است و ما در جاى خود مشروحاً در بارهء مهر و نفقه بحث خواهيم كرد .\r\nاينكه از قديم الايام مردان به عنوان خواستگارى نزد زن مىرفته‌اند و از آنها تقاضاى همسرى مىكرده‌اند ، از بزرگترين عوامل حفظ حيثيت و احترام زن بوده است . طبيعت ، مرد را مظهر طلب و عشق و تقاضا آفريده است و زن را مظهر مطلوب بودن و معشوق بودن . طبيعت ، زن را گل و مرد را بلبل ، زن را شمع و مرد را پروانه قرار داده است . اين يكى از تدابير حكيمانه و شاهكارهاى خلقت است كه در غريزهء مرد نياز و طلب و در غريزهء زن ناز و جلوه قرار داده است . ضعف جسمانى زن را در مقابل\r\n\r\n","description":"","footnote":"","page_name":" 52 ","page_number":52},
  {"content":"\r\n\r\nنيرومندى جسمانى مرد ، با اين وسيله جبران كرده است .\r\nخلاف حيثيت و احترام زن است كه به دنبال مرد بدود . براى مرد قابل تحمل است كه از زنى خواستگارى كند و جواب رد بشنود و آنگاه از زن ديگرى خواستگارى كند و جواب رد بشنود تا بالأخره زنى رضايت خود را به همسرى با او اعلام كند ، اما براى زن كه مىخواهد محبوب و معشوق و مورد پرستش باشد و از قلب مرد سر در آورد تا بر سراسر وجود او حكومت كند ، قابل تحمل و موافق غريزه نيست كه مردى را به همسرى خود دعوت كند و احياناً جواب رد بشنود و سراغ مرد ديگرى برود .\r\nبه عقيدهء ويليام جيمز فيلسوف معروف امريكايى ، حيا و خوددارى ظريفانهء زن غريزه نيست بلكه دختران حوا در طول تاريخ دريافتند كه عزت و احترامشان به اين است كه به دنبال مردان نروند ، خود را مبتذل نكنند و از دسترس مرد خود را دور نگه دارند ؛ زنان اين درسها را در طول تاريخ دريافتند و به دختران خود ياد دادند .\r\nاختصاص به جنس بشر ندارد ، حيوانات ديگر نيز همين طورند ؛ همواره اين مأموريت به جنس نر داده شده است كه خود را دلباخته و نيازمند به جنس ماده نشان بدهد . مأموريتى كه به جنس ماده داده شده اين است كه با پرداختن به زيبايى و لطف و با خوددارى و استغناء ظريفانه ، دل جنس خشن را هرچه بيشتر شكار كند و او را از مجراى حساس قلب خودش و به اراده و اختيار خودش در خدمت خود بگمارد .\r\n\r\nمرد خريدار وصال زن است نه رقبهء او\r\nعجبا ! مىگويند چرا قانون مدنى لحنى به خود گرفته است كه مرد را خريدار زن نشان مىدهد ؟ اوّلًا اين مربوط به قانون مدنى نيست ، مربوط به قانون آفرينش است .\r\nثانياً مگر هر خريدارى از نوع مالكيت و مملوكيت اشياء است ؟ طلبه و دانشجو خريدار علم است ، متعلم خريدار معلم است ، هنرجو خريدار هنرمند است . آيا بايد نام اينها را مالكيت بگذاريم و منافى حيثيت علم و عالم و هنر و هنرمند به شمار آوريم ؟\r\nمرد خريدار وصال زن است نه خريدار رقبهء او . آيا واقعاً شما از اين شعر شاعر شيرين سخن ما حافظ ، اهانت به جنس زن مىفهميد كه مىگويد :\r\n شيراز معدن لب لعل است و كان حسن * من جوهرى مفلس از آن رو مشوّشم \r\n\r\n","description":"","footnote":"","page_name":" 53 ","page_number":53},
  {"content":"\r\n\r\n شهرى است پركرشمه و خوبان ز شش جهت * چيزيم نيست ورنه « خريدار » هر ششم \r\nحافظ افسوس مىخورد كه چيزى ندارد نثار خوبان كند و التفات آنها را به خود جلب كند . آيا اين اهانت به مقام زن است يا مظهر عاليترين احترام و مقام زن در دلهاى زنده و حساس است كه با همهء مردى و مردانگى در پيشگاه زيبايى و جمال زن خضوع و خشوع مىكند و خود را نيازمند به عشق او و او را بىنياز از خود معرفى مىكند ؟ .\r\nمنتهاى هنر زن اين بوده است كه توانسته مرد را در هر مقامى و هر وضعى بوده است به آستان خود بكشاند .\r\nاكنون ببينيد به نام دفاع از حقوق زن ، چگونه بزرگترين امتياز و شرف و حيثيت زن را لكه‌دار مىكنند ؟ ! .\r\nاين است كه گفتيم اين آقايان به نام اينكه ابروى زن بيچاره را مىخواهند اصلاح كنند چشم وى را كور مىكنند .\r\n\r\nرسم خواستگارى يك تدبير ظريفانه و عاقلانه . براى حفظ حيثيت و احترام زن است\r\nگفتيم اينكه در قانون خلقت ، مرد مظهر نياز و طلب و خواستارى و زن مظهر مطلوبيت و پاسخگويى آفريده شده است ، بهترين ضامن حيثيت و احترام زن و جبران كنندهء ضعف جسمانى او در مقابل نيرومندى جسمانى مرد است و هم بهترين عامل حفظ تعادل و توازن زندگى مشترك آنهاست . اين نوعى امتياز طبيعى است كه به زن داده شده و نوعى تكليف طبيعى است كه به دوش مرد گذاشته شده است .\r\nقوانينى كه بشر وضع مىكند و به عبارت ديگر تدابير قانونى كه به كار مىبرد ، بايد اين امتياز را براى زن و اين تكليف را براى مرد حفظ كند . قوانين مبنى بر يكسان بودن زن و مرد از لحاظ وظيفه و ادب خواستارى ، بر زيان زن و منافع و حيثيت و احترام اوست و تعادل را به ظاهر به نفع مرد و در واقع به زيان هر دو بهم مىزند .\r\nاز اين رو موادى كه از طرف نويسندهء « چهل پيشنهاد » مبنى بر شركت دادن زن به وظيفهء خواستگارى پيشنهاد شده ، هيچ گونه ارزشى ندارد و بر زيان جامعهء بشرى است .\r\n\r\n","description":"","footnote":"","page_name":" 54 ","page_number":54},
  {"content":"\r\n\r\n\r\nاشتباه نويسندهء « چهل ماده در قانون مدنى »\r\nمطلب دومى كه به مناسبت اين فصل لازم است تذكر دهم اين است كه آقاى مهدوى نويسندهء « چهل پيشنهاد » در شمارهء 86 مجلهء زن روز ، صفحهء 72 مىنويسند :\r\n« به موجب مادهء 1037 هر يك از نامزدها كه بدون علت موجه وصلت مزبور را به هم زند بايد هدايايى را كه طرف مقابل و يا والدين او و يا اشخاص ثالث به منظور وصلت مذكور داده‌اند مسترد دارد و در صورتى كه عين آنها باقى نباشد قيمت آنها را بايد رد كند ، مگر اينكه هدايا بدون تقصير طرف تلف شده باشد .\r\nطبق مقررات مادهء مذكور ، نامزدى هم از نظر قانونگذار ما مانند وعدهء ازدواج هيچ اثر قانونى و ضمانت اجرايى نداشته و نسبت به طرفين هيچ نوع تعهدى ايجاد نمىكند و تنها اثر آن اين است كه طرف متخلف كه به قول نويسندهء قانون مزبور « بدون علت موجه » وصلت مزبور را به هم زند ، عين يا قيمت هدايايى را كه به منظور وصلت از طرف دريافت داشته بايد مسترد دارد و حال اينكه غالباً در دوران نامزدى ، طرفين به منظور وصلت چيزى به يكديگر نمىدهند ولى براى خاطر خود نامزدى متحمل مخارج فوق العاده سنگين مىشوند . . . » .\r\nچنان كه ملاحظه مىفرماييد ايراد آقاى مهدوى بر اين مادهء قانونى اين است كه براى نامزدى اثر قانونى و ضمانت اجرايى قائل نشده است ؛ تنها اثرى كه قائل شده اين است كه طرف متخلف بايد عين هدايايى كه دريافت داشته يا قيمت آنها را به طرف بپردازد و حال آنكه عمده خسارتى كه شخص به واسطهء نامزدى متحمل مىشود خسارتهاى ديگر است ، مثل خسارتى كه به واسطهء جشن نامزدى يا مهمانى كردن نامزد و گردش با او متحمل مىشود .\r\nمن مىگويم ايراد ديگرى نيز بر اين ماده قانونى وارد است و آن اينكه مىگويد اگر طرف متخلف « بدون علت موجه » وصلت را به هم زند بايد عين يا قيمت هدايايى كه دريافت داشته مسترد دارد ، و حال آنكه طبق قاعده اگر با علت موجه نيز وصلت را به هم زند بايد لااقل عين هدايايى كه دريافت داشته در صورت مطالبهء طرف مقابل مسترد دارد .\r\nاما حقيقت اين است كه هيچ كدام از اين ايرادها وارد نيست .\r\n\r\n","description":"","footnote":"","page_name":" 55 ","page_number":55},
  {"content":"\r\n\r\nقانون مدنى در مادهء 1036 چنين مىگويد :\r\n« اگر يكى از نامزدها وصلت منظور را بدون علت موجهى به هم زند در حالى كه طرف مقابل يا ابوين او يا اشخاص ديگر به اعتماد وقوع ازدواج مغرور شده و مخارجى كرده باشند ، طرفى كه وصلت را بهم زده است بايد از عهدهء خسارت وارده برآيد ، ولى خسارت مزبور فقط مربوط به مخارج متعارفه خواهد بود . » .\r\nاين مادهء قانون همان چيزى را كه آقاى مهدوى خيال مىكنند قانون پيش بينى نكرده است بيان مىكند . در اين ماده است كه قيد « بدون علت موجه » ذكر شده است .\r\nطبق اين ماده نه تنها طرف متخلف ضامن مخارجى كه شخص نامزد متحمل شده است مىباشد ، ضامن مخارج ابوين يا اشخاص ديگر نيز مىباشد .\r\nدر اين ماده با تكيه روى كلمهء « مغرور شده » به ريشهء اين مادهء قانونى كه به نام قاعدهء « غرور » معروف است اشاره مىكند .\r\nبعلاوه در قانون مدنى « تسبيب » يكى از موجبات ضمان قهرى شناخته شده و از مادهء 332 كه مربوط به تسبيب است نيز مىتوان ضمان طرف متخلف را در اين گونه موارد استفاده كرد .\r\nعليهذا قانون مدنى نه تنها دربارهء خسارتهاى نامزدى - كه به قول نويسندهء پيشنهادها به خاطر خود نامزدى صورت مىگيرد - سكوت نكرده است ، در دو ماده آن را گنجانيده است .\r\nاما مادهء 1037 قانون مدنى اين است :\r\n« هر يك از نامزدها مىتوانند در صورت بهم خوردن وصلت منظور ، هدايايى را كه به طرف ديگر يا ابوين او براى وصلت منظور داده است مطالبه كنند . اگر عين هدايا موجود نباشد ، مستحق قيمت هدايايى خواهد بود كه عادتاً نگاه داشته مىشود مگر اينكه آن هدايا بدون تقصير طرف ديگر تلف شده باشد . » .\r\nاين ماده مربوط به اشيائى است كه طرفين به يكديگر اهدا مىكنند ، و چنان كه ملاحظه مىفرماييد در اين ماده هيچ گونه قيد نشده است كه يك طرف بدون علت\r\n\r\n","description":"","footnote":"","page_name":" 56 ","page_number":56},
  {"content":"\r\n\r\nموجه وصلت را بهم زده باشد ؛ قيد « بدون علت موجه » استنباط بيجايى است كه آقاى مهدوى كرده‌اند .\r\nعجبا ! كسانى كه از درك مفهوم چند مادهء سادهء قانون مدنى ناتوانند - با اينكه يك عمر كارشان بررسى آنها بوده است و سالها بودجهء مملكت را به نام تخصص فنى در درك اين قوانين مصرف كرده‌اند - چگونه داعيهء تغيير قوانين آسمانى را كه هزاران ملاحظات و ريزه كارىها در آنها به كار رفته است در سر مىپرورانند ؟ اين نكته نيز ناگفته نماند كه آقاى مهدوى تا پنج سال قبل كه مشغول تأليف كتاب پيمان مقدس يا ميثاق ازدواج بوده‌اند ، جملهء بالا را به صورت « بدون علت و موجبى » قرائت مىكرده‌اند . در كتاب خودشان فصل مشبعى داد و فرياد راه انداخته‌اند كه مگر در دنيا كارى بدون علت و موجب ممكن است ؟ اما اخيراً متوجه شده‌اند كه سالها اين جمله را غلط قرائت مىكرده و مىفهميده‌اند و جملهء مزبور « بدون علت موجهى » بوده است .\r\nاز ايرادات ديگرى كه در فصل خواستگارى به نويسندهء پيشنهادها وارد است فعلًا صرف نظر مىكنم .\r\n\r\n","description":"","footnote":"","page_name":" 57 ","page_number":57},
  {"content":"\r\n . \r\n","description":"","footnote":"","page_name":" 58 ","page_number":58},
  {"content":"\r\n\r\n\r\nبخش دوم : زندگى امروز و ازدواج موقت .\r\n* آيا رهبانيت موقت عملى است ؟ .\r\n* كداميك ؟ رهبانيت موقت يا كمونيسم جنسى يا ازدواج موقت ؟ .\r\n* جوانان امروز در سنين كم نمىتوانند ازدواج كنند ، پس با بلوغ و بحران جنسى چه كنند ؟ .\r\n* اگر طرح ازدواج موقت از غرب رسيده بود يكى از مترقى ترين طرحها در ميان تجددمآبها تلقى مىشد .\r\n* زندگى امروز بيش از زندگى ديروز طرح ازدواج موقت را ضرورى كرده است .\r\n* ازدواج آزمايشى .\r\n* نظريهء راسل در بارهء ازدواج موقت .\r\n* دامهاى مرد قرن بيستم بر سر راه زن .\r\n* شرافت زن قرن بيستم در خدمت سرمايه دارى اروپا و امريكا .\r\n* كدام زن زن كرايه‌اى است ، اين يا آن ؟ .\r\n* قرآن ، حامى جدى و راستگوى زن .\r\n* اشكالات ازدواج موقت و پاسخ آنها .\r\n* ازدواج موقت و مسألهء تشكيل حرمسرا .\r\n* مرد قرن بيستم مسابقهء كامجويى از زن را از هارون الرشيد و فضل برمكى برده است .\r\n* مرد قرن بيستم جز هزينهء گزاف چيزى از دست نداده است .\r\n* مرد « ذوّاق » در اسلام ملعون شناخته شده است .\r\n\r\n","description":"","footnote":"","page_name":" 59 ","page_number":59},
  {"content":"\r\n . \r\n","description":"","footnote":"","page_name":" 60 ","page_number":60},
  {"content":"\r\n\r\n\r\nازدواج موقت\r\nمن بر خلاف بسيارى از افراد ، از تشكيكات و ايجاد شبهه‌هايى كه در مسايل اسلامى مىشود - با همهء علاقه و اعتقادى كه به اين دين دارم - به هيچ وجه ناراحت نمىشوم ، بلكه در ته دلم خوشحال مىشوم زيرا معتقدم و در عمر خود به تجربه مشاهده كرده‌ام كه اين آيين مقدس آسمانى در هر جبهه از جبهه‌ها كه بيشتر مورد حمله و تعرض واقع شده ، با نيرومندى و سرافرازى و جلوه و رونق بيشترى آشكار شده است .\r\nخاصيت حقيقت همين است كه شك و تشكيك به روشن شدن آن كمك مىكند .\r\nشك مقدمهء يقين ، و ترديد پلكان تحقيق است . در رسالهء زندهء بيدار از رسالهء ميزان العمل غزالى نقل مىكند كه :\r\n« . . . گفتار ما را فايده اين بس باشد كه تو را در عقايد كهنه و موروثى به شك مىافكند زيرا شك پايهء تحقيق است و كسى كه شك نمىكند درست تأمل نمىكند .\r\nو هر كه درست ننگرد ، خوب نمىبيند و چنين كسى در كورى و حيرانى بسر مىبرد . »\r\n\r\n","description":"","footnote":"","page_name":" 61 ","page_number":61},
  {"content":"\r\n\r\nبگذاريد بگويند و بنويسند و سمينار بدهند و ايراد بگيرند ، تا آنكه بدون آنكه خود بخواهند وسيلهء روشن شدن حقايق اسلامى گردند .\r\nيكى از قوانين درخشان اسلام از ديدگاه مذهب جعفرى - كه مذهب رسمى كشور ماست - اين است كه ازدواج به دو نحو مىتواند صورت بگيرد : دائم و موقت .\r\nازدواج موقت و دائم در پاره‌اى از آثار با هم يكى هستند و در قسمتى اختلاف دارند . آنچه در درجهء اول ايندو را از هم متمايز مىكند ، يكى اين است كه زن و مرد تصميم مىگيرند به‌طور موقت با هم ازدواج كنند و پس از پايان مدت اگر مايل بودند تمديد كنند تمديد مىكنند و اگر مايل نبودند از هم جدا مىشوند .\r\nديگر اينكه از لحاظ شرايط ، آزادى بيشترى دارند كه به‌طور دلخواه به هر نحو كه بخواهند پيمان مىبندند . مثلًا در ازدواج دائم خواه ناخواه مرد بايد عهده‌دار مخارج روزانه و لباس و مسكن و احتياجات ديگر زن از قبيل دارو و طبيب بشود ، ولى در ازدواج موقت بستگى دارد به قرارداد آزادى كه ميان طرفين منعقد مىگردد ؛ ممكن است مرد نخواهد يا نتواند متحمل اين مخارج بشود يا زن نخواهد از پول مرد استفاده كند .\r\nدر ازدواج دائم ، زن خواه ناخواه بايد مرد را به عنوان رئيس خانواده بپذيرد و امر او را در حدود مصالح خانواده اطاعت كند ، اما در ازدواج موقت بسته به قراردادى است كه ميان آنها منعقد مىگردد .\r\nدر ازدواج دائم ، زن و شوهر خواه ناخواه از يكديگر ارث مىبرند ، اما در ازدواج موقت چنين نيست .\r\nپس تفاوت اصلى و جوهرى ازدواج موقت با ازدواج دائم در اين است كه ازدواج موقت از لحاظ حدود و قيود « آزاد » است ، يعنى وابسته به اراده و قرارداد طرفين است ؛ حتى موقت بودن آن نيز در حقيقت نوعى آزادى به طرفين مىبخشد و زمان را در اختيار آنها قرار مىدهد .\r\nدر ازدواج دائم ، هيچ كدام از زوجين بدون جلب رضايت ديگرى حق ندارند از بچه‌دار شدن و توليد نسل جلوگيرى كنند ، ولى در ازدواج موقت جلب رضايت طرف ديگر ضرورت ندارد . در حقيقت ، اين نيز نوعى آزادى ديگر است كه به زوجين داده شده است .\r\n\r\n","description":"","footnote":"","page_name":" 62 ","page_number":62},
  {"content":"\r\n\r\nاثرى كه از اين ازدواج توليد مىشود يعنى فرزندى كه به وجود مىآيد ، با فرزند ناشى از ازدواج دائم هيچ گونه تفاوتى ندارد .\r\nمهر ، هم در ازدواج دائم لازم است و هم در ازدواج موقت ، با اين تفاوت كه در ازدواج موقت عدم ذكر مهر موجب بطلان عقد است و در ازدواج دائم عقد باطل نيست ، مهرالمثل تعيين مىشود .\r\nهمان طورى كه در عقد دائم ، مادر و دختر زوجه بر زوج ، و پدر و پسر زوج بر زوجه حرام و محرم مىگردند ، در عقد منقطع نيز چنين است ، و همان طورى كه خواستگارى كردن زوجهء دائم بر ديگران حرام است خواستگارى زوجهء موقت نيز بر ديگران حرام است . همان طورى كه زناى با زوجهء دائم غير ، موجب حرمت ابدى مىشود زناى با زوجهء موقت نيز موجب حرمت ابدى مىشود . همان طورى كه زوجهء دائم بعد از طلاق بايد مدتى عده نگه دارد زوجهء موقت نيز بعد از تمام شدن مدت يا بخشيدن آن بايد عده نگه دارد با اين تفاوت كه عدهء زن دائم سه نوبت عادت ماهانه است و عدهء زن غير دائم دو نوبت يا چهل و پنج روز . در ازدواج دائم جمع ميان دو خواهر جايز نيست ، در ازدواج موقت نيز روا نيست .\r\nاين است آن چيزى كه به نام ازدواج موقت يا نكاح منقطع در فقه شيعه آمده است و قانون مدنى ما نيز عين آن را بيان كرده است .\r\nبديهى است كه ما طرفدار اين قانون با اين خصوصيات هستيم . و اما اينكه مردم ما به نام اين قانون سوء استفاده‌هايى كرده و مىكنند ، ربطى به قانون ندارد . لغو اين قانون جلوى آن سوء استفاده‌ها را نمىگيرد بلكه شكل آنها را عوض مىكند بعلاوهء صدها مفاسدى كه از خود لغو قانون برمىخيزد .\r\nما نبايد آنجا كه انسانها را بايد اصلاح و آگاه كنيم ، به دليل عدم عرضه و لياقت در اصلاح انسانها مرتباً به جان مواد قانونى بيفتيم ، انسانها را تبرئه كنيم و قوانين را مسؤول بدانيم .\r\nاكنون ببينيم با بودن ازدواج دائم چه ضرورتى هست كه قانونى به نام قانون ازدواج موقت بوده باشد . آيا ازدواج موقت - به قول نويسندگان « زن روز » - با حيثيت انسانى زن و با روح اعلاميهء حقوق بشر منافات دارد ؟ آيا ازدواج موقت اگر هم لازم بوده است ، در دوران كهن لازم بوده است اما زندگى و شرايط و اقتضاى زمان حاضر با آن موافقت ندارد ؟\r\n\r\n","description":"","footnote":"","page_name":" 63 ","page_number":63},
  {"content":"\r\n\r\nما اين مطلب را تحت دو عنوان بررسى مىكنيم :\r\nالف . زندگى امروز و ازدواج موقت .\r\nب . مفاسد و معايب ازدواج موقت .\r\n\r\nزندگى امروز و ازدواج موقت\r\nچنان كه قبلًا دانستيم ازدواج دائم مسؤوليت و تكليف بيشترى براى زوجين توليد مىكند . به همين دليل پسر يا دخترى نمىتوان يافت كه از اول بلوغ طبيعى كه تحت فشار غريزه قرار مىگيرد آمادهء ازدواج دائم باشد . خاصيت عصر جديد اين است كه فاصلهء بلوغ طبيعى را با بلوغ اجتماعى و قدرت تشكيل عائله زيادتر كرده است . اگر در دوران سادهء قديم يك پسربچه در سنين اوايل بلوغ طبيعى از عهدهء شغلى كه تا آخر عمر به عهدهء او گذاشته مىشد بر مىآمد ، در دوران جديد ابداً امكان پذير نيست . يك پسر موفق در دوران تحصيل كه دبستان و دبيرستان و دانشگاه را بدون تأخير و رد شدن در امتحان آخر سال و يا در كنكور دانشگاه گذرانده باشد ، در 25 سالگى فارغ التحصيل مىگردد و از اين به بعد مىتواند درآمدى داشته باشد . قطعاً سه چهار سال هم طول مىكشد تا بتواند سر و سامان مختصرى براى خود تهيه كند و آمادهء ازدواج دائم گردد . همچنين است يك دختر موفق كه دوران تحصيل را مىخواهد طى كند .\r\n\r\nجوان امروز و دورهء بلوغ و بحران جنسى\r\nشما اگر امروز يك پسر محصل هجده ساله را كه شور جنسى او به اوج خود رسيده است تكليف به ازدواج بكنيد ، به شما مىخندند . همچنين است يك دختر محصل شانزده ساله . عملًا ممكن نيست اين طبقه در اين سن زير بار ازدواج دائم بروند و مسؤوليت يك زندگى را - كه وظايف زيادى براى آنها نسبت به يكديگر و نسبت به فرزندان آينده‌شان ايجاد مىكند - بپذيرند .\r\n\r\nكداميك ؟ رهبانيت موقت يا كمونيسم . جنسى يا ازدواج موقت ؟\r\nاز شما مىپرسم : آيا با اين حال ، با طبيعت و غريزه چه رفتارى بكنيم ؟ آيا طبيعت\r\n\r\n","description":"","footnote":"","page_name":" 64 ","page_number":64},
  {"content":"\r\n\r\nحاضر است به خاطر اينكه وضع زندگى ما در دنياى امروز اجازه نمىدهد كه در سنين شانزده سالگى و هجده سالگى ازدواج كنيم دوران بلوغ را به تأخير بيندازد و تا ما فارغ التحصيل نشده‌ايم غريزهء جنسى از سر ما دست بردارد ؟ .\r\nآيا جوانان حاضرند يك دوره « رهبانيت موقت » را طى كنند و خود را سخت تحت فشار و رياضت قرار دهند تا زمانى كه امكانات ازدواج دائم پيدا شود ؟ فرضاً جوانى حاضر گردد رهبانيت موقت را بپذيرد ، آيا طبيعت حاضر است از ايجاد عوارض روانى سهمگين و خطرناكى كه در اثر ممانعت از اعمال غريزهء جنسى پيدا مىشود و روانكاوى امروز از روى آنها پرده برداشته است صرف نظر كند ؟ .\r\nدو راه بيشتر باقى نمىماند : يا اينكه جوانان را به حال خود رها كنيم و به روى خود نياوريم ؛ به يك پسر اجازه دهيم از صدها دختر كام برگيرد ، و به يك دختر اجازه دهيم با دهها پسر رابطهء نامشروع داشته باشد و چندين بار سقط جنين كند ، يعنى عملًا كمونيسم جنسى را بپذيريم ؛ و چون به پسر و دختر « متساوياً » اجازه داده‌ايم ، روح اعلاميهء حقوق بشر را از خود شاد كرده‌ايم ، زيرا روح اعلاميهء حقوق بشر از نظر بسيارى از كوته فكران اين است كه زن و مرد اگر بناست به جهنم دره هم سقوط كنند دوش به دوش يكديگر و بازو به بازوى هم و بالأخره « متساوياً » سقوط كنند .\r\nآيا اينچنين پسران و دخترانى با چنين روابط فراوان و بيحدى در دوران تحصيل ، پس از ازدواج دائم مرد زندگى و زن خانواده خواهند بود ؟ .\r\nراه دوم ازدواج موقت و آزاد است . ازدواج موقت در درجهء اول زن را محدود مىكند كه در آن واحد زوجهء دو نفر نباشد . بديهى است كه محدود شدن زن مستلزم محدود شدن مرد نيز خواه ناخواه هست . وقتى كه هر زنى به مرد معينى اختصاص پيدا كند قهراً هر مردى هم به زن معينى اختصاص پيدا مىكند ، مگر آنكه از يك طرف عدد بيشترى باشند . بدين ترتيب پسر و دختر دوران تحصيل خود را مىگذرانند بدون آنكه رهبانيت موقت و عوارض آن را تحمل كرده باشند و بدون آنكه در ورطهء كمونيسم جنسى افتاده باشند .\r\n\r\nازدواج آزمايشى\r\nاين ضرورت اختصاص به ايام تحصيل ندارد ، در شرايط ديگر نيز پيش مىآيد .\r\nاصولًا ممكن است زن و مردى كه خيال دارند با هم به‌طور دائم ازدواج كنند و\r\n\r\n","description":"","footnote":"","page_name":" 65 ","page_number":65},
  {"content":"\r\n\r\nنتوانسته‌اند نسبت به يكديگر اطمينان كامل پيدا كنند ، به عنوان ازدواج آزمايشى براى مدت موقتى با هم ازدواج كنند ؛ اگر اطمينان كامل به يكديگر پيدا كردند ادامه مىدهند و اگر نه از هم جدا مىشوند .\r\nمن از شما مىپرسم : اينكه اروپاييان وجود يك عده از زنان بدكار را در محل معين از هر شهرى تحت نظر و مراقبت دولت لازم و ضرورى مىدانند براى چيست ؟ آيا جز اين است كه وجود مردان مجردى را كه قادر به ازدواج دائم نيستند خطر بزرگى براى خانواده‌ها به حساب مىآورند ؟\r\n\r\nراسل و نظريهء ازدواج موقت\r\nبرتراند راسل فيلسوف معروف انگليسى در كتاب زناشويى و اخلاق مىگويد :\r\n« . . . در واقع اگر درست بينديشيم پى مىبريم كه فواحش معصوميت كانون خانوادگى و پاكى زنان و دختران ما را حفظ مىكنند . هنگامى كه اين عقيده را لكى در بحبوحهء عصر ويكتوريا ابراز كرد ، اخلاقيون سخت آزرده شدند بىآنكه خود علت آن را بدانند ، اما هرگز نتوانستند خطاى عقيدهء لكى را به ثبوت رسانند . زبان حال اخلاقيون مزبور با تمام منطقشان اين است كه « اگر مردم از تعليمات ما پيروى مىكردند ديگر فحشاء وجود نمىداشت » اما ايشان به خوبى مىدانند كه كسى توجه به حرفشان نمىكند . » .\r\nاين است فرمول فرنگى چاره جويى خطر مردان و زنانى كه قادر به ازدواج دائم نيستند و آن بود فرمولى كه اسلام پيشنهاد كرده است . آيا اگر اين فرمول فرنگى به كار بسته شود و گروهى زن بدبخت به ايفاى اين وظيفهء اجتماعى ! اختصاص داده شوند ، آن وقت زن به مقام واقعى و حيثيت انسانى خود رسيده است و روح اعلاميهء حقوق بشر شاد شده است ؟ .\r\nبرتراند راسل رسماً در كتاب خود فصلى تحت عنوان ازدواج تجربى باز كرده است . وى مىگويد :\r\n« قاضى ليندزى كه ساليان متمادى مأمور دادگاه دنور بوده و در اين مقام فرصت\r\n\r\n","description":"","footnote":"","page_name":" 66 ","page_number":66},
  {"content":"\r\n\r\nمشاهدهء حقايق زيادى داشته پيشنهاد مىكند كه ترتيبى به نام « ازدواج رفاقتى » داده شود . متأسفانه پست رسمى خود را ( در امريكا ) از دست داد ، زيرا مشاهده شد كه او بيش از ايجاد حس گناهكارى در فكر سعادت جوانان است . براى عزل او كاتوليكها و فرقهء ضد سياه پوستان از بذل مساعى خوددارى نكردند .\r\nپيشنهاد ازدواج رفاقتى را يك محافظه كار خردمند كرده است و منظور از آن ايجاد ثباتى در روابط جنسى است . ليندزى متوجه شده كه اشكال اساسى در ازدواج فقدان پول است . ضرورت پول فقط از لحاظ اطفال احتمالى نيست ، بلكه از اين لحاظ است كه تأمين معيشت از جانب زن برازنده نيست . و به اين ترتيب نتيجه مىگيرد كه جوانان بايد مبادرت به ازدواج رفاقتى كنند كه از سه لحاظ با ازدواج عادى متفاوت است : اولًا منظور از ازدواج توليد نسل نخواهد بود . ثانياً مادام كه زن جوان فرزندى نياورده و حامله نشده طلاق با رضايت طرفين ميسر خواهد بود .\r\nثالثاً زن در صورت طلاق مستحق كمك خرجى براى خوراك خواهد بود . . . من هيچ ترديدى در مؤثر بودن پيشنهادات ليندزى ندارم و اگر قانون آن را مىپذيرفت تأثير زيادى در بهبود اخلاق مىكرد . » .\r\nآنچه ليندزى و راسل آن را « ازدواج رفاقتى » مىنامند گرچه با ازدواج موقت اسلامى اندك فرقى دارد اما حكايت مىكند كه متفكرانى مانند ليندزى و راسل به اين نكته پى برده‌اند كه تنها ازدواج دائم و عادى وافى به همهء احتياجات اجتماع نيست .\r\nمشخصات قانون ازدواج موقت و ضرورت وجود آن و عدم كفايت ازدواج دائم به تنهايى براى رفع احتياجات بشرى بالأخص در عصر حاضر ، مورد بررسى قرار گرفت . اكنون مىخواهيم به اصطلاح آن طرف سكه را مطالعه كنيم ، ببينيم ازدواج موقت چه زيانهايى ممكن است در بر داشته باشد . مقدمتاً مىخواهم مطلبى را تذكر دهم :\r\nدر ميان تمام موضوعات و مسائل و زمينه‌هاى اظهار نظر كه براى بشر وجود داشته و دارد ، هيچ موضوع و زمينه‌اى به اندازهء بحث در تاريخ علوم و عقايد و سنن و رسوم و آداب بشرى گنگ و پيچيده نيست و به همين جهت در هيچ موضوعى بشر به اندازهء اين موضوعات ياوه نبافته است و اتفاقاً در هيچ موضوعى هم به اندازهء اين موضوعات شهوت اظهار نظر نداشته است .\r\n\r\n","description":"","footnote":"","page_name":" 67 ","page_number":67},
  {"content":"\r\n\r\nاز باب مثال اگر كسى اطلاعاتى در فلسفه و عرفان و تصوف و كلام اسلامى داشته باشد و آنگاه پاره‌اى از نوشته‌هاى امروز را - كه غالباً اقتباس از خارجيها و يا عين گفته‌هاى آنهاست - خوانده باشد ، مىفهمد كه من چه مىگويم . مثل اين است كه مستشرقين و اتباع و اذنابشان براى اظهار نظر در اين گونه مسائل همه چيز را لازم مىدانند مگر اينكه خود آن مسائل را عميقاً بفهمند و بشناسند .\r\nمثلًا در اطراف مسأله‌اى كه در عرفان اسلامى به نام « وحدت وجود » معروف است چه حرفها كه زده نشده است ! فقط جاى يك چيز خالى است و آن اينكه وحدت وجود چيست و قهرمانان آن در عرفان اسلامى از قبيل محيى الدين عربى و صدرالمتألهين شيرازى چه تصورى از وحدت وجود داشته‌اند ؟ .\r\nمن وقتى كه برخى اظهار نظرهاى مندرج در چند شمارهء مجلهء زن روز را دربارهء نكاح منقطع خواندم بىاختيار به ياد مسألهء وحدت وجود افتادم ؛ ديدم همهء حرفها به ميان آمده است جز همان چيزى كه روح اين قانون را تشكيل مىدهد و منظور قانونگذار بوده است .\r\nالبته اين قانون چون يك « ميراث شرقى » است اين اندازه مورد بىمهرى است و اگر يك « تحفهء غربى » بود اين‌طور نبود . قطعاً اگر اين قانون از مغرب زمين آمده بود امروز كنفرانسها و سمينارها داده مىشد كه منحصر كردن ازدواج به ازدواج دائم با شرايط نيمهء دوم قرن بيستم تطبيق نمىكند ، نسل امروز زير بار اينهمه قيود ازدواج دائم نمىرود ، نسل امروز مىخواهد آزاد باشد و آزاد زندگى كند و جز زير بار ازدواج آزاد كه همهء قيود و حدودش را شخصاً انتخاب و اختيار كرده باشد نمىرود . . .\r\nو به همين دليل اكنون كه اين زمزمه از غرب بلند شده و كسانى امثال برتراند راسل مسأله‌اى تحت عنوان « ازدواج رفاقتى » پيشنهاد مىكنند ، پيش بينى مىشود كه بيش از آن اندازه كه اسلام خواسته استقبال شود و ازدواج دائم را پشت سر بگذارد و ما در آينده مجبور بشويم از ازدواج دائم دفاع و تبليغ كنيم .\r\nمعايب و مفاسدى كه براى نكاح منقطع ذكر شده از اين قرار است :\r\n1 . پايهء ازدواج بايد بر دوام باشد . زوجين از اول كه پيمان زناشويى مىبندند بايد خود را براى هميشه متعلق به يكديگر بدانند و تصور جدايى در مخيّلهء آنها خطور نكند . عليهذا ازدواج موقت نمىتواند پيمان استوارى ميان زوجين باشد .\r\n\r\n","description":"","footnote":"","page_name":" 68 ","page_number":68},
  {"content":"\r\n\r\nاينكه پايهء ازدواج بايد بر دوام باشد ، بسيار مطلب درستى است ولى اين ايراد وقتى وارد است كه بخواهيم ازدواج موقت را جانشين ازدواج دائم كنيم و ازدواج دائم را منسوخ نماييم .\r\nبدون شك هنگامى كه طرفين قادر به ازدواج دائم هستند و اطمينان كامل نسبت به يكديگر پيدا كرده‌اند و تصميم دارند براى هميشه متعلق به يكديگر باشند پيمان ازدواج دائم مىبندند .\r\nازدواج موقت از آن جهت تشريع شده است كه ازدواج دائم به تنهايى قادر نبوده است كه در همهء شرايط و احوال رفع احتياجات بشر را بكند و انحصار به ازدواج دائم مستلزم اين بوده است كه افراد يا به رهبانيت موقت مكلف گردند و يا در ورطهء كمونسيم جنسى غرق شوند . بديهى است كه هيچ پسر يا دخترى آنجا كه برايش زمينهء يك زناشويى دائم و هميشگى فراهم است خود را با يك امر موقتى سرگرم نمىكند .\r\n2 . ازدواج موقت از طرف زنان و دختران ايرانى - كه شيعه مذهب مىباشند - استقبال نشده است و آن را نوعى تحقير براى خود دانسته‌اند . پس افكار عمومى خود مردم شيعه نيز آن را طرد مىكند .\r\nجواب اين است كه اولًا منفوريت متعه در ميان زنان مولود سوء استفاده‌هايى است كه مردان هوسران در اين زمينه كرده‌اند و قانون بايد جلو آنها را بگيرد و ما دربارهء اين سوء استفاده‌ها بحث خواهيم كرد . ثانياً انتظار اينكه ازدواج موقت به اندازهء ازدواج دائم استقبال شود - در صورتى كه فلسفهء ازدواج موقت عدم آمادگى يا عدم امكان طرفين يا يك طرف براى ازدواج دائم است - انتظار بى جا و غلطى است .\r\n3 . نكاح منقطع بر خلاف حيثيت و احترام زن است ، زيرا نوعى كرايه دادن آدم و جواز شرعى آدم فروشى است ؛ خلاف حيثيت انسانى زن است كه در مقابل وجهى كه از مردى مىگيرد وجود خود را در اختيار او قرار دهد .\r\nاين ايراد از همه عجيب‌تر است . اولًا ازدواج موقت با مشخصاتى كه در مقالهء پيش گفتيم ، چه ربطى به اجاره و كرايه دارد و آيا محدوديت مدت ازدواج موجب مىشود كه از صورت ازدواج خارج و شكل اجاره و كرايه به خود بگيرد ؟ آيا چون حتماً بايد مهر معين و قطعى داشته باشد كرايه و اجاره است ؟ كه اگر بدون مهر بود و مرد چيزى نثار زن نكرد ، زن حيثيت انسانى خود را باز يافته است ؟ ما در بارهء مسألهء مهر جداگانه بحث خواهيم كرد .\r\n\r\n","description":"","footnote":"","page_name":" 69 ","page_number":69},
  {"content":"\r\n\r\nاز قضا فقها تصريح كرده‌اند و قانون مدنى نيز بر همان اساس مواد خود را تنظيم كرده است كه ازدواج موقت و ازدواج دائم از لحاظ ماهيت قرارداد هيچ گونه تفاوتى با هم ندارند و نبايد داشته باشند ؛ هر دو ازدواجند و هر دو بايد با الفاظ مخصوص ازدواج صورت بگيرند و اگر نكاح منقطع را با صيغه‌هاى مخصوص اجاره و كرايه بخوانند باطل است .\r\nثانياً از كى و چه تاريخى كرايهء آدم منسوخ شده است ؟ تمام خياطها و باربرها ، تمام پزشكها و كارشناسها ، تمام كارمندان دولت از نخست وزير گرفته تا كارمند دون رتبه ، تمام كارگران كارخانه‌ها آدمهاى كرايه‌اى هستند .\r\nثالثاً زنى كه به اختيار و ارادهء خود با مرد بخصوصى عقد ازدواج موقت مىبندد آدم كرايه‌اى نيست و كارى بر خلاف حيثيت و شرافت انسانى نكرده است . اگر مىخواهيد زن كرايه‌اى را بشناسيد ، اگر مىخواهيد بردگى زن را ببينيد ، به اروپا و امريكا سفر كنيد و سرى به كمپانيهاى فيلمبردارى بزنيد تا ببينيد زن كرايه‌اى يعنى چه . ببينيد چگونه كمپانيهاى مزبور ، حركات زن ، ژستهاى زن ، اطوار زنانهء زن ، هنرهاى جنسى زن را به معرض فروش مىگذارند . بليطهايى كه شما براى سينماها و تئاترها مىخريد ، در حقيقت اجاره بهاى زنهاى كرايه‌اى را مىپردازيد . ببينيد در آنجا زن بدبخت براى اينكه پولى بگيرد تن به چه كارهايى مىدهد . مدتها تحت نظر متخصصان كارآزموده و شريف ! بايد رموز تحريكات جنسى را بياموزد ، بدن و روح و شخصيت خود را در اختيار يك مؤسسهء پول درآورى قرار دهد براى اينكه مشتريان بيشترى براى آن مؤسسه پيدا كند .\r\nسرى به كاباره‌ها و هتلها بزنيد ، ببينيد زن چه شرافتى به دست آورده است و براى اينكه مزد ناچيزى بگيرد و جيب فلان پولدار را پرتر كند چگونه بايد همهء حيثيت و شرافت خود را در اختيار مهمانان قرار دهد .\r\nزن كرايه‌اى آن مانكنها هستند كه اجير و مزدور فروشندگيهاى بزرگ مىشوند و شرف و عزت خود را وسيلهء پيشرفت و توسعهء حرص و آز آنها قرار مىدهند .\r\nزن كرايه‌اى آن زنى است كه براى جلب مشترى براى يك مؤسسهء اقتصادى ، با هزاران اطوار - كه اغلب آنها تصنعى و به خاطر انجام وظيفهء مزدورى است - روى صفحهء تلويزيون ظاهر مىشود و به نفع يك كالاى تجارتى تبليغ مىكند .\r\nكيست كه نداند امروز در مغرب زمين ، زيبايى زن ، جاذبهء جنسى زن ، آواز زن ،\r\n\r\n","description":"","footnote":"","page_name":" 70 ","page_number":70},
  {"content":"\r\n\r\nهنر و ابتكار زن ، روح و بدن زن و بالأخره شخصيت زن وسيلهء حقير و ناچيزى در خدمت سرمايه دارى اروپا و امريكاست ؟ و متأسفانه شما - دانسته يا ندانسته - زن شريف و نجيب ايرانى را به سوى اينچنين اسارتى مىكشانيد . من نمىدانم چرا اگر زنى با شرايط آزاد با يك مرد به‌طور موقت ازدواج كند زن كرايه‌اى محسوب مىشود ، اما اگر زنى در يك عروسى يا شب نشينى در مقابل چشمان حريص هزار مرد و براى ارضاء تمايلات جنسى آنها حنجرهء خود را پاره كند و هزار و يك نوع معلق بزند تا مزد معينى دريافت دارد زن كرايه‌اى محسوب نمىشود .\r\nآيا اسلام كه جلو مردان را از اين گونه بهره بردارىها از زن گرفته است و خود زن را به اين اسارت آگاه و او را از تن دادن به آن و ارتزاق از آن منع كرده است ، مقام زن را پايين آورده است يا اروپاى نيمهء دوم قرن بيستم ؟ .\r\nاگر روزى زن به درستى آگاه و بيدار شود و دامهايى كه مرد قرن بيستم در سر راه او گذاشته و مخفى كرده بشناسد ، عليه تمام اين فريبها قيام خواهد كرد و آن وقت تصديق خواهد كرد يگانه پناهگاه و حامى جدى و راستگوى او قرآن است ، و البته چنين روزى دور نيست .\r\nمجلهء زن روز در شمارهء 87 صفحهء 8 رپرتاژى از زنى به نام مرضيه و مردى به نام رضا تحت عنوان « زن كرايه‌اى » تهيه كرده است و بدبختى زن بيچاره‌اى را شرح داده است .\r\nاين داستان طبق اظهارات رضا از خواستگارى زن آغاز شده ، يعنى براى اولين بار از فرمول « چهل پيشنهاد » پيروى شده است و زن به خواستگارى مرد رفته است .\r\nبديهى است داستانى كه از خواستگارى زن از مرد آغاز گردد ، پايانى بهتر از آن نمىتواند داشته باشد .\r\nاما طبق اظهارات مرضيه مردى هوسران و قسىّ القلب ، زنى را به عنوان اينكه مىخواهد او را زوجهء دائم خود قرار دهد و از او و فرزندان او حمايت و سرپرستى كند اغفال كرده و بدون آنكه زن بدبخت خواسته باشد ، او را به نام اينكه صيغه كرده است مورد كامجويى و سپس بىاعتنايى قرار داده است .\r\nاگر اين اظهارات صحيح باشد ، عقدى است باطل . مردى قسى ، زنى بىخبر و بى اطلاع از قانون شرعى و عرفى را مورد تجاوز قرار داده و بايد مجازات شود .\r\nقبل از اينكه امثال رضاها مجازات شوند ، بايد تربيت شوند و قبل از آن كه رضاها\r\n\r\n","description":"","footnote":"","page_name":" 71 ","page_number":71},
  {"content":"\r\n\r\nمجازات يا تربيت شوند بايد مرضيه‌ها آگاهانيده شوند .\r\nجنايتى كه از قساوت مردى و بىخبرى و غفلت زنى سرچشمه گرفته است ، چه ربطى به قانون دارد كه مجلهء زن روز قيافهء حق به جانب به رضا مىدهد و بعد نيز تيغ خود را متوجه قانون مىكند ؟ آيا اگر قانون ازدواج موقت نمىبود ، رضاى قسىّ القلب مرضيهء غافل و بىخبر را آرام مىگذاشت ؟ .\r\nچرا از زير بار تربيت و آگاهانيدن زن و مرد شانه خالى مىكنيد ، حقوق و وظايف شرعى زن و مرد را كتمان مىكنيد و زنان بيچاره را اغفال كرده يگانه قانون حامى و راستگوى زن را دشمن او معرفى مىكنيد و با دست خود او مىخواهيد يگانه پناهگاه او را بكوبيد ؟\r\n\r\nنكاح منقطع و تعدد زوجات\r\n4 . نكاح منقطع چون به هر حال نوعى اجازهء تعدد زوجات است و تعدد زوجات محكوم است ، پس نكاح منقطع محكوم است .\r\nراجع به اينكه نكاح منقطع براى چه گونه افرادى تشريع شده ، در دنبالهء همين مبحث و راجع به خود تعدد زوجات به يارى خدا جداگانه و مفصل بحث خواهيم كرد .\r\n\r\nسرنوشت فرزندان در ازدواج موقت\r\n5 . نكاح منقطع از نظر اينكه دوام ندارد ، آشيانهء نامناسبى براى كودكانى است كه بعداً به وجود مىآيند . لازمهء نكاح منقطع اين است كه فرزندان آينده ، بى سرپرست و از حمايت پدرى مهربان و مادرى دلگرم به خانه و آشيانه محروم بمانند .\r\nاين ايراد ايرادى است كه مجلهء زن روز بسيار روى آن تكيه كرده است ، ولى با توضيحاتى كه داديم گمان نمىكنم جاى بحث و ايرادى باشد .\r\nدر مقالهء پيش گفتيم كه يكى از تفاوتهاى ازدواج موقت و ازدواج دائم مربوط به توليد نسل است . در ازدواج دائم هيچ يك از زوجين بدون جلب رضايت ديگرى نمىتواند از زير بار تناسل شانه خالى كند ، بر خلاف ازدواج موقت كه هر دو طرف آزادند . در ازدواج موقت ، زن نبايد مانع استمتاع مرد بشود ولى مىتواند بدون آنكه لطمه‌اى به استمتاع مرد وارد آيد مانع حاملگى خود بشود و اين موضوع با وسايل ضد آبستنى امروز كاملًا حل شده است .\r\n\r\n","description":"","footnote":"","page_name":" 72 ","page_number":72},
  {"content":"\r\n\r\nعليهذا اگر زوجين در ازدواج موقت مايل باشند توليد فرزند كنند و مسؤوليت نگهدارى و تربيت فرزند آتيه را بپذيرند ، توليد فرزند مىكنند . بديهى است كه از نظر عاطفهء طبيعى فرقى ميان فرزند زوجهء دائم با زوجهء موقت نيست و اگر فرضاً پدر يا مادر از وظيفهء خود امتناع كند قانون آنها را مكلف و مجبور مىكند ، همان گونه كه در صورت وقوع طلاق قانون بايد دخالت كند و مانع ضايع شدن حقوق فرزندان گردد ، و اگر مايل نباشند كه توليد فرزند نمايند و هدفشان از ازدواج موقت فقط تسكين غريزه است از به وجود آمدن فرزند جلوگيرى مىكنند .\r\nهمچنانكه مىدانيم كليسا جلوگيرى از آبستنى را امر نامشروع مىداند ولى از نظر اسلام اگر زوجين از اول مانع پيدايش فرزند بشوند مانعى ندارد اما اگر نطفه منعقد شد و هستهء اولى تكوين فرزند به وجود آمد ، اسلام به هيچ وجه اجازهء معدوم كردن آن را نمىدهد .\r\nاينكه فقهاى شيعه مىگويند هدف ازدواج دائم توليد نسل است و هدف ازدواج موقت استمتاع و تسكين غريزه است ، همين منظور را بيان مىكنند .\r\n\r\nانتقادات\r\nنويسندهء « چهل پيشنهاد » در شمارهء 87 مجلهء زن روز نكاح منقطع را مورد نقد قرار داده است .\r\nاولًا مىگويد :\r\n« موضوع قانون نكاح يا ازدواج منقطع طورى ناراحت كننده است كه حتى نويسندگان قانون ازدواج نتوانسته‌اند در خصوص آن شرح و تفصيل بدهند . مثل اينكه از كار خودشان ناراضى بوده‌اند كه فقط براى حفظ ظاهر ، به موجب مواد 1075 ، 1076 ، 1077 الفاظ و عباراتى سرهم بندى كرده گذشته‌اند .\r\nتنظيم كنندگان مواد قانونى مربوط به نكاح منقطع ( متعه ) طورى از كار خودشان ناراضى بوده‌اند كه اساساً عقد مزبور را تعريف نكرده‌اند و تشريفات و شرايط آن را توضيح نداده‌اند . . . » .\r\nسپس آقاى نويسنده خودشان اين نقص قانون مدنى را جبران مىكنند و نكاح\r\n\r\n","description":"","footnote":"","page_name":" 73 ","page_number":73},
  {"content":"\r\n\r\nمنقطع را تعريف مىكنند و مىگويند :\r\n« نكاح مزبور عبارت است از اينكه زن مجرد در برابر اخذ اجرت و دستمزد معين و مشخص در مدت و زمانى معلوم و معين ولو چند ساعت و يا چند دقيقه خودش را براى قضاى شهوت و تمتع و اجراى اعمال جنسى در اختيار مرد مىگذارد . » .\r\nآنگاه مىگويند :\r\n« براى ايجاب و قبول عقد نكاح مزبور در كتب فقه شيعه الفاظ عربى مخصوص ذكر شده است كه قانون مدنى به آنها اشاره و توجه نكرده و مثل اينكه از نظر قانونگذار به هر لفظى كه دلالت بر مقصود بالا ( يعنى مفهوم اجاره و دستمزد گرفتن ) نمايد ولو غير عربى هم باشد واقع مىشود . » .\r\nاز نظر آقاى نويسنده :\r\nالف . قانون مدنى نكاح منقطع را تعريف نكرده و شرايط آن را توضيح نداده است .\r\nب . ماهيت نكاح منقطع اين است كه زن خود را در مقابل دستمزد معينى به مردى اجاره مىدهد .\r\nج . از نظر قانون مدنى هر لفظى كه دلالت بر مفهوم مورد اجاره واقع شدن زن بكند ، براى ايجاب و قبول نكاح منقطع كافى است .\r\nمن از آقاى نويسنده دعوت مىكنم يك بار ديگر قانون مدنى را مطالعه كنند و با دقت مطالعه كنند و همچنين از خوانندگان مجلهء زن روز خواهش مىكنم هرطور هست يك نسخه از قانون مدنى تهيه و در قسمتهاى ذيل دقت كنند .\r\nدر قانون مدنى ، فصل ششم از « كتاب نكاح » مخصوص نكاح منقطع است و سه جملهء ساده هم بيش نيست :\r\nاول اينكه نكاح وقتى منقطع است كه براى مدت معينى واقع شده باشد . دوم اينكه مدت نكاح منقطع بايد كاملًا معين شود . سوم اينكه احكام مربوط به مهر و ارث در نكاح منقطع همان است كه در فصلهاى مربوط به مهر و ارث گفته شده است .\r\nنويسندهء محترم « چهل پيشنهاد » خيال كرده است كه آنچه از اول كتاب نكاح در\r\n\r\n","description":"","footnote":"","page_name":" 74 ","page_number":74},
  {"content":"\r\n\r\nپنج فصل گفته شده است همه مربوط به نكاح دائم است و تنها اين سه ماده به نكاح منقطع مربوط است ، غافل از اينكه تمام مواد آن پنج فصل ، جز آنجا كه تصريح شده است مانند مادهء 1069 و يا آنچه مربوط به طلاق است ، مشترك است ميان نكاح دائم و منقطع . مثلًا مادهء 1062 كه مىگويد : « نكاح واقع مىشود به ايجاب و قبول به الفاظى كه صريحاً دلالت بر قصد ازدواج نمايد » مخصوص نكاح دائم نيست ، به هر دو نكاح مربوط است . شرايطى كه براى عاقد يا عقد يا زوجين ذكر كرده است نيز مربوط به هر دو نكاح است . اگر قانون مدنى نكاح منقطع را تعريف نكرده است ، براى اين است كه نيازى به تعريف نداشته است همچنانكه نكاح دائم را نيز تعريف نكرده است و مستغنى از تعريف دانسته است . قانون مدنى هر لفظ صريحى كه دلالت بر ازدواج و وقوع زوجيت بكند براى عقد كافى دانسته است ، خواه در نكاح دائم خواه در نكاح منقطع .\r\nولى اگر لفظى مفهوم ديگرى غير از زوجيت داشته باشد از قبيل معاوضه و دادوستد و اجاره و كرايه ، براى صحت عقد نكاح ( چه دائم و چه منقطع ) كافى نيست .\r\nمن به موجب اين نوشته متعهد مىشوم كه اگر عده‌اى از قضات فاضل و كارشناسان واقعى قانون - كه خوشبختانه در دادگسترى زيادند - تشخيص دادند كه ايراد وارده بر قانون مدنى كه در بالا شرح داده شد وارد است ، من از هم اكنون از انتقاد ساير نوشته‌هاى « زن روز » خوددارى مىكنم .\r\n\r\n","description":"","footnote":"","page_name":" 75 ","page_number":75},
  {"content":"\r\n\r\n\r\nازدواج موقت و مسألهء حرمسرا\r\nيكى از سوژه‌هايى كه مغرب زمين عليه مشرق زمين در دست دارد و به رخ او مىكشد و برايش فيلمها و نمايشنامه‌ها تهيه كرده و مىكند ، مسألهء تشكيل حرمسراست كه متأسفانه در تاريخ مشرق زمين نمونه‌هاى زيادى مىتوان از آن يافت .\r\nزندگى برخى از خلفا و سلاطين مشرق زمين ، نمونهء كاملى از اين ماجرا به شمار مىرود و حرمسراسازى مظهر اتمّ و اكمل هوسرانى و هواپرستى يك مرد شرقى قلمداد مىگردد .\r\nمىگويند مجاز شمردن ازدواج موقت مساوى است با مجاز دانستن تشكيل حرمسرا كه نقطهء ضعف و مايهء سرافكندگى مشرق زمين در برابر مغرب زمين است ، بلكه مساوى است با مجاز شمردن هوسرانى و هواپرستى كه به هر شكل و هر صورت باشد منافى اخلاق و پيشرفت و عامل سقوط و تباهى است .\r\nعين اين مطلب در بارهء تعدد زوجات گفته شده است . جواز تعدد زوجات را به عنوان جواز تشكيل حرمسرا تفسير كرده‌اند .\r\nما دربارهء تعدد زوجات جداگانه بحث خواهيم كرد و اكنون بحث خود را اختصاص مىدهيم به ازدواج موقت .\r\nاين مسأله را از دو جهت بايد بررسى كرد : يكى از اين نظر كه عامل تشكيل\r\n\r\n","description":"","footnote":"","page_name":" 76 ","page_number":76},
  {"content":"\r\n\r\nحرمسرا از جنبهء اجتماعى چه بوده است ؟ آيا قانون ازدواج موقت در تشكيل حرمسراهاى مشرق زمين تأثيرى داشته است يا نه ؟ .\r\nدوم اينكه آيا منظور از تشريع قانون ازدواج موقت اين بوده است كه ضمناً وسيلهء هوسرانى و حرمسراسازى براى عده‌اى از مردان فراهم گردد يا نه ؟\r\n\r\nعلل اجتماعى حرمسراسازى\r\nاما بخش اول . پيدايش حرمسرا معلول دست به دست دادن دو عامل است :\r\nاولين عامل حرمسراسازى تقوا و عفاف زن است ؛ يعنى شرايط اخلاقى و اجتماعى محيط بايد طورى باشد كه به زنان اجازه ندهد در حالى كه با مرد بخصوصى رابطهء جنسى دارند با مردان ديگر نيز ارتباط داشته باشند . در اين شرايط مرد هوسران عياش متمكن چارهء خود را منحصر مىبيند كه گروهى از زنان را نزد خود گرد آورده حرمسرايى تشكيل دهد .\r\nبديهى است كه اگر شرايط اخلاقى و اجتماعى ، عفاف و تقوا را بر زن لازم نشمارد و زن رايگان و آسان خود را در اختيار هر مردى قرار دهد و مردان بتوانند هر لحظه با هر زنى هوسرانى كنند و وسيلهء هوسرانى همه جا و هر وقت و در هر شرايطى فراهم باشد ، هرگز اين گونه مردان زحمت تشكيل حرمسراهايى عريض و طويل با هزينهء هنگفت و تشكيلات وسيع به خود نمىدهند .\r\nعامل ديگر ، نبودن عدالت اجتماعى است . هنگامى كه عدالت اجتماعى برقرار نباشد ، يكى غرق دريا دريا نعمت و ديگرى گرفتار كشتى كشتى فقر و افلاس و بيچارگى باشد ، گروه زيادى از مردان از تشكيل عائله و داشتن همسر محروم مىمانند و عدد زنان مجرد افزايش مىيابد و زمينه براى حرمسراسازى فراهم مىگردد .\r\nاگر عدالت اجتماعى برقرار و وسيلهء تشكيل عائله و انتخاب همسر براى همه فراهم باشد ، قهراً هر زنى به مرد معينى اختصاص پيدا مىكند و زمينهء عياشى و هوسرانى و حرمسراسازى منتفى مىگردد .\r\nمگر عدهء زنان چقدر از مردان زيادتر است كه با وجود اينكه همهء مردان بالغ از داشتن همسر برخوردار باشند ، باز هم براى هر مردى و لااقل براى هر مرد متمكن و پولدارى امكان تشكيل حرمسرا باقى بماند ؟ .\r\nعادت تاريخ اين است كه سرگذشت حرمسراهاى دربارهاى خلفا و سلاطين را\r\n\r\n","description":"","footnote":"","page_name":" 77 ","page_number":77},
  {"content":"\r\n\r\nنشان دهد ، عيشها و عشرتهاى آنها را مو به مو شرح دهد اما از توضيح و تشريح محروميتها و ناكاميها و حسرتها و آرزو به گور رفتن‌هاى آنان كه در پاى قصر آنها جان داده‌اند و شرايط اجتماعى به آنها اجازهء انتخاب همسر نمىداده است سكوت نمايد .\r\nده‌ها و صدها زنانى كه در حرمسراها بسر مىبرده‌اند ، در واقع حق طبيعى يك عده محروم و بيچاره بوده‌اند كه تا آخر عمر مجرد زيسته‌اند .\r\nمسلماً اگر اين دو عامل معدوم گردد ؛ يعنى عفاف و تقوا براى زن امر لازم شمرده شود و كاميابى جنسى جز در كادر ازدواج ( اعم از دائم يا موقت ) ناممكن گردد و از طرف ديگر ناهمواريهاى اقتصادى ، اجتماعى از ميان برود و براى همهء افراد بالغ امكان استفاده از طبيعى ترين حق بشرى يعنى حق تأهل فراهم گردد ، تشكيل حرمسرا امرى محال و ممتنع خواهد بود .\r\nيك نگاه مختصر به تاريخ نشان مىدهد كه قانون ازدواج موقت كوچكترين تأثيرى در تشكيل حرمسرا نداشته است . خلفاى عباسى و سلاطين عثمانى كه بيش از همه به اين عنوان شهرت دارند ، هيچ كدام پيرو مذهب شيعه نبوده‌اند كه از قانون ازدواج موقت استفاده كرده باشند .\r\nسلاطين شيعه مذهب با آنكه مىتوانسته‌اند اين قانون را بهانهء كار قرار دهند ، هرگز به پايهء خلفاى عباسى و سلاطين عثمانى نرسيده‌اند . اين خود مىرساند كه اين ماجرا معلول اوضاع خاص اجتماعى ديگر است .\r\n\r\nآيا تشريع ازدواج موقت براى تأمين هوسرانى است ؟\r\nاما بخش دوم . در هر چيزى اگر بشود ترديد كرد ، در اين جهت نمىتوان ترديد كرد كه اديان آسمانى عموماً بر ضد هوسرانى و هواپرستى قيام كرده‌اند ، تا آنجا كه در ميان پيروان غالب اديان ترك هوسرانى و هواپرستى به صورت تحمل رياضتهاى شاقّه درآمده است .\r\nيكى از اصول واضح و مسلّم اسلام مبارزه با هواپرستى است . قرآن كريم هواپرستى را در رديف بت پرستى قرار داده است . در اسلام آدم « ذوّاق » يعنى كسى كه هدفش اين است كه زنان گوناگون را مورد كامجويى و « چشش » قرار دهد ، ملعون و مبغوض خداوند معرفى شده است . ما آنجا كه راجع به طلاق بحث مىكنيم مدارك اسلامى اين مطلب را نقل خواهيم كرد .\r\n\r\n","description":"","footnote":"","page_name":" 78 ","page_number":78},
  {"content":"\r\n\r\nامتياز اسلام از برخى شرايع ديگر به اين است كه رياضت و رهبانيت را مردود مىشمارد ، نه اينكه هواپرستى را جايز و مباح مىداند . از نظر اسلام تمام غرايز ( اعم از جنسى و غيره ) بايد در حدود اقتضاء و احتياج طبيعت اشباع و ارضاء گردد . اما اسلام اجازه نمىدهد كه انسان آتش غرايز را دامن بزند و آنها را به شكل يك عطش پايان ناپذير روحى درآورد . از اين رو اگر چيزى رنگ هواپرستى يا ظلم و بىعدالتى به خود بگيرد ، كافى است كه بدانيم مطابق منظور اسلام نيست .\r\nجاى ترديد نيست كه هدف مقنّن قانون ازدواج موقت اين نبوده است كه وسيلهء عياشى و حرمسراسازى براى مردم هواپرست و وسيلهء بدبختى و دربدرى براى يك زن و يك عده كودك فراهم سازد .\r\nتشويق و ترغيب فراوانى كه از طرف ائمهء دين به امر ازدواج موقت شده است ، فلسفهء خاصى دارد كه عن قريب توضيح خواهم داد .\r\n\r\nحرمسرا در دنياى امروز\r\nاكنون ببينيم دنياى امروز با تشكيل حرمسرا چه كرده است . دنياى امروز رسم حرمسرا را منسوخ كرده است . دنياى امروز حرمسرادارى را كارى ناپسند مىداند و عامل وجود آن را از ميان برده است . اما كدام عامل ؟ آيا عامل ناهمواريهاى اجتماعى را از ميان برده است و در نتيجه همهء جوانان رو به ازدواج آورده‌اند و از اين راه زمينهء حرمسراسازى را از ميان برده است ؟ .\r\nخير ، كار ديگرى كرده است ؛ با عامل اول يعنى عفاف و تقواى زن مبارزه كرده و بزرگترين خدمت را از اين راه به جنس مرد انجام داده است . تقوا و عفاف زن به همان نسبت كه به زن ارزش مىدهد و او را عزيز و گرانبها مىكند ، براى مرد مانع شمرده مىشود .\r\nدنياى امروز كارى كرده است كه مرد عياش اين قرن نيازى به تشكيل حرمسرا با آنهمه خرج و زحمت ندارد . براى مرد اين قرن از بركت تمدن غرب همه جا حرمسراست . مرد اين قرن براى خود لازم نمىداند كه به اندازهء هارون الرشيد و فضل بن يحيى برمكى پول و قدرت داشته باشد تا به اندازهء آنها جنس زن را در نوعهاى مختلف و رنگهاى مختلف مورد بهره بردارى قرار دهد .\r\nبراى مرد اين قرن ، داشتن يك اتومبيل سوارى و ماهى دو سه هزار تومان درآمد\r\n\r\n","description":"","footnote":"","page_name":" 79 ","page_number":79},
  {"content":"\r\n\r\nكافى است تا آنچنان وسيلهء عياشى و بهره بردارى از جنس زن را فراهم كند كه هارون الرشيد هم در خواب نديده است . هتلها و رستورانها و كافه‌ها از پيشتر آمادگى خود را به جاى حرمسرا براى مرد اين قرن اعلام كرده‌اند .\r\nجوانى مانند عادل كوتوالى در اين قرن با كمال صراحت ادعا مىكند كه در آنِ واحد بيست و دو معشوقه در شكلها و قيافه‌هاى مختلف داشته است . چه از اين بهتر براى مرد اين قرن ! مرد اين قرن از بركت تمدن غربى چيزى از حرمسرادارى جز مخارج هنگفت و زحمت و دردسر از دست نداده است .\r\nاگر قهرمان « هزار و يك شب » سر از خاك بردارد و امكانات وسيع عيش و عشرت و ارزانى و رايگانى زن امروز را ببيند ، به هيچ وجه حاضر به تشكيل حرمسرا با آنهمه خرج و زحمت نخواهد شد ، و از مردم مغرب زمين كه او را از زحمت حرمسرادارى معاف كرده‌اند تشكر خواهد كرد و بىدرنگ اعلام خواهد كرد تعدد زوجات و ازدواج موقت ملغى ، زيرا اينها براى مردان در برابر زنان تكليف و مسؤوليت ايجاد مىكند .\r\nاگر بپرسيد برندهء اين بازى ديروز و امروز معلوم شد ، پس بازنده كيست ؟ متأسفانه بايد بگويم آن كه هم ديروز و هم امروز بازى را باخته است ، آن موجود خوش باور و ساده دلى است كه به نام جنس زن معروف است .\r\n\r\nمنع خليفه از ازدواج موقت\r\nازدواج موقت از مختصات فقه جعفرى است ؛ ساير رشته‌هاى فقهى اسلامى آن را مجاز نمىشمارند . من به هيچ وجه مايل نيستم وارد نزاع اسلام برانداز شيعه و سنى بشوم . در اينجا فقط اشارهء مختصرى به تاريخچهء اين مسأله مىكنم .\r\nمسلمانان اتفاق و اجماع دارند كه در صدر اسلام ازدواج موقت مجاز بوده است و رسول اكرم در برخى از سفرها كه مسلمانان از همسران خود دور مىافتادند و در ناراحتى بسر مىبردند ، به آنها اجازهء ازدواج موقت مىداده است . و همچنين مورد اتفاق مسلمانان است كه خليفهء دوم در زمان خلافت خود نكاح منقطع را تحريم كرد .\r\nخليفهء دوم در عبارت معروف و مشهور خود چنين گفت : « دو چيز در زمان پيغمبر روا بود ، من امروز آنها را ممنوع اعلام مىكنم و مرتكب آنها را مجازات مىنمايم : متعهء زنها و متعهء حج » .\r\n\r\n","description":"","footnote":"","page_name":" 80 ","page_number":80},
  {"content":"\r\n\r\nگروهى از اهل تسنن عقيده دارند كه نكاح منقطع را پيغمبر اكرم خودش در اواخر عمر ممنوع كرده بود و منع خليفه در واقع اعلام ممنوعيت آن از طرف پيغمبر اكرم بوده است . ولى چنان كه مىدانيم عبارتى كه از خود خليفه رسيده است ، خلاف اين مطلب را بيان مىكند .\r\nتوجيه صحيح اين مطلب همان است كه علامه كاشف الغطاء بيان كرده‌اند . خليفه از آن جهت به خود حق داد اين موضوع را قدغن كند كه تصور مىكرد اين مسأله داخل در حوزهء اختيارات ولىّ امر مسلمين است ؛ هر حاكم و ولىّ امرى مىتواند از اختيارات خود به حسب مقتضاى عصر و زمان در اين گونه امور استفاده كند .\r\nبه عبارت ديگر ، نهى خليفه نهى سياسى بود نه نهى شرعى و قانونى . طبق آنچه از تاريخ استفاده مىشود ، خليفه در دورهء زعامت ، نگرانى خود را از پراكنده شدن صحابه در اقطار كشور تازه وسعت يافتهء اسلامى و اختلاط با ملل تازه مسلمان پنهان نمىكرد ؛ تا زنده بود مانع پراكنده شدن آنها از مدينه بود ؛ به طريق اولى از امتزاج خونى آنها با تازه مسلمانان قبل از آن كه تربيت اسلامى عميقاً در آنها اثر كند ناراضى بود و آن را خطرى براى نسل آينده به شمار مىآورد ، و بديهى است كه اين علت امر موقتى بيش نبود . و علت اينكه مسلمين آنوقت زير بار اين تحريم خليفه رفتند اين بود كه فرمان خليفه را به عنوان يك مصلحت سياسى و موقتى تلقى كردند نه به عنوان يك قانون دائم ، و الّا ممكن نبود خليفهء وقت بگويد پيغمبر چنان دستور داده است و من چنين دستور مىدهم و مردم هم سخن او را بپذيرند .\r\nولى بعدها در اثر جريانات بخصوصى « سيرهء » خلفاى پيشين ، بالأخص دو خليفهء اول ، يك برنامهء ثابت تلقى شد و كار تعصب به آنجا كشيد كه شكل يك قانون اصلى به خود گرفت . لهذا ايرادى كه در اينجا بر برادران اهل سنت ما وارد است بيش از آن است كه بر خود خليفه وارد است . خليفه به عنوان يك نهى سياسى و موقت - نظير تحريم تنباكو در قرن ما - نكاح منقطع را تحريم كرد ، ديگران نمىبايست به آن شكل ابديت بدهند .\r\nبديهى است كه نظريهء علامه كاشف الغطاء ناظر بدين نيست كه آيا دخالت خليفه از اصل صحيح بود يا نبود ، و هم ناظر بدين نيست كه آيا مسألهء ازدواج موقت جزء مسائلى است كه ولىّ شرعى مسلمين مىتواند ولو براى مدت موقت قدغن كند يا نه ، بلكه صرفاً ناظر بدين جهت است كه آنچه در آغاز صورت گرفت با اين نام و اين\r\n\r\n","description":"","footnote":"","page_name":" 81 ","page_number":81},
  {"content":"\r\n\r\nعنوان بود و به همين جهت مواجه با عكس العمل مخالف از طرف عموم مسلمين نگرديد .\r\nبه هر حال نفوذ و شخصيت خليفه و تعصب مردم در پيروى از سيرت و روش كشوردارى او سبب شد كه اين قانون در محاق نسيان و فراموشى قرار گيرد و اين سنت كه مكمل ازدواج دائم است و تعطيل آن ناراحتيها به وجود مىآورد ، براى هميشه متروك بماند .\r\nاينجا بود كه ائمهء اطهار - كه پاسداران دين مبين هستند - به خاطر اينكه اين سنت اسلامى متروك و فراموش نشود آن را ترغيب و تشويق فراوان كردند . امام جعفر صادق عليه السلام مىفرمود : يكى از موضوعاتى كه من هرگز در بيان آن تقيه نخواهم كرد موضوع متعه است .\r\nو اينجا بود كه يك مصلحت و حكمت ثانوى با حكمت اوّلى تشريع نكاح منقطع توأم شد و آن كوشش در احياء يك « سنت متروكه » است . به نظر اين بنده آنجا كه ائمهء اطهار مردان زندار را از اين كار منع كرده‌اند به اعتبار حكمت اوّلى اين قانون است ، خواسته‌اند بگويند اين قانون براى مردانى كه احتياجى ندارند وضع نشده است ، همچنانكه امام كاظم عليه السلام به على بن يقطين فرمود :\r\n« تو را با نكاح متعه چه كار و حال آنكه خداوند تو را از آن بىنياز كرده است . » .\r\nو به ديگرى فرمود :\r\n« اين كار براى كسى رواست كه خداوند او را با داشتن همسرى از اين كار بىنياز نكرده است . و اما كسى كه داراى همسر است ، فقط هنگامى مىتواند دست به اين كار بزند كه دسترسى به همسر خود نداشته باشد . » .\r\nو اما آنجا كه عموم افراد را ترغيب و تشويق كرده‌اند ، به خاطر حكمت ثانوى آن يعنى « احياء سنت متروكه » بوده است زيرا تنها ترغيب و تشويق نيازمندان براى احياء اين سنت متروكه كافى نبوده است .\r\nاين مطلب را به‌طور وضوح از اخبار و روايات شيعه مىتوان استفاده كرد .\r\n\r\n","description":"","footnote":"","page_name":" 82 ","page_number":82},
  {"content":"\r\n\r\nبه هر حال آنچه مسلم است اين است كه هرگز منظور و مقصود قانونگذار اول از وضع و تشريع اين قانون و منظور ائمهء اطهار از ترغيب و تشويق به آن اين نبوده است كه وسيلهء هوسرانى و هواپرستى و حرمسراسازى براى حيوان صفتان و يا وسيلهء بيچارگى براى عده‌اى زنان اغفال شده و فرزندان بىسرپرست فراهم كنند .\r\n\r\nحديثى از على عليه السلام\r\nآقاى مهدوى نويسندهء « چهل پيشنهاد » در شماره 87 مجلهء زن روز مىنويسد :\r\n« در كتاب الاحوال الشخصيه تأليف شيخ محمد ابوزهره از اميرالمؤمنين نقل شده است : لااعْلَمُ احَداً تَمَتَّعَ وَ هُوَ مُحْصِنٌ الَّا رَجَمْتُهُ بِالْحِجارَةِ . » .\r\nآقاى مهدوى اين عبارت را اينچنين ترجمه كرده‌اند :\r\n« هرگاه بدانم شخص نااهلى متعه كرده است ، حد زناى محصن را بر او جارى ساخته و سنگسارش خواهم كرد . » .\r\nاولًا اگر بناست ما در مقابل گفتار اميرالمؤمنين عليه السلام تسليم باشيم ، چرا اينهمه رواياتى كه از آن حضرت در كتب شيعه و غير شيعه در باب متعه روايت شده كنار بگذاريم و به اين يك روايت كه ناقل آن يكى از علماى اهل تسنن است و سند معلومى ندارد بچسبيم ؟ .\r\nاز سخنان بسيار پرارزش اميرالمؤمنين اين است كه :\r\n« اگر عمر سبقت نمىجست و متعه را تحريم نمىكرد ، احدى جز افرادى كه سرشتشان منحرف است زنا نمىكرد . » .\r\nيعنى اگر متعه تحريم نشده بود ، هيچ كس از نظر غريزه اجبار به زنا پيدا نمىكرد ؛ تنها كسانى مرتكب اين عمل مىشدند كه همواره عمل خلاف قانون را بر عمل قانونى ترجيح مىدهند .\r\n\r\n","description":"","footnote":"","page_name":" 83 ","page_number":83},
  {"content":"\r\n\r\nثانياً معنى عبارت بالا اين است : « هرگاه بدانم شخص زندارى متعه كرده است ، او را سنگسار مىكنم » . من نمىدانم چرا آقاى مهدوى كلمهء « محصن » را كه به معنى مرد زندار است « نااهل » ترجمه كرده‌اند .\r\nعليهذا مقصود روايت اين است كه افراد زندار حق ندارند نكاح منقطع كنند . و اگر مقصود اين بود كه هيچ كس حق ندارد متعه بگيرد ، قيد « و هو محصن » لغو بود .\r\nپس اين روايت ، اگر اصلى داشته باشد ، آن نظر را تأييد مىكند كه مىگويد : « قانون متعه براى مردمان نيازمند به زن يعنى افراد مجرد يا افرادى كه همسرانشان نزدشان نيستند تشريع شده است » . پس اين روايت دليل بر جواز ازدواج موقت است نه دليل بر حرمت آن .\r\n\r\n","description":"","footnote":"","page_name":" 84 ","page_number":84},
  {"content":"\r\n\r\n\r\nبخش سوم : استقلال در انتخاب سرنوشت\r\n* شوهر دادن قبل از تولد .\r\n* معاوضهء دختران .\r\n* پيغمبر اكرم در پاسخ على عليه السلام كه به خواستگارى حضرت زهرا عليها السلام آمده بود فرمود : با زهرا در ميان مىگذارم .\r\n* نهضت اسلامى زن ، سفيد بود .\r\n* از نظر اسلام در اينكه پدر اختياردار مطلق نيست حرفى نيست .\r\n* مرد بندهء شهوت است و زن اسير محبت .\r\n* اسلام ، زن را بىاراده تلقى نكرده است ، بلكه او را در مقابل حس شكارچيگرى مرد حمايت كرده است .\r\n* بحثى در بارهء ولايت پدر بر دختر\r\n\r\n","description":"","footnote":"","page_name":" 85 ","page_number":85},
  {"content":"\r\n . \r\n","description":"","footnote":"","page_name":" 86 ","page_number":86},
  {"content":"\r\n\r\nاستقلال در انتخاب سرنوشت\r\nدخترك ، نگران و هراسان آمد نزد رسول اكرم :\r\n- يا رسولَ اللَّه ! از دست اين پدر . . .\r\n- . . . مگر پدرت با تو چه كرده است ؟ .\r\n- برادرزاده‌اى دارد و بدون آنكه قبلًا نظر مرا بخواهد ، مرا به عقد او درآورده است .\r\n- حالا كه او كرده است ، تو هم مخالفت نكن ، صحه بگذار و زن پسر عمويت باش .\r\n- يا رسول اللَّه ! من پسرعمويم را دوست ندارم . چگونه زن كسى بشوم كه دوستش ندارم ؟ .\r\n- اگر او را دوست ندارى ، هيچ . اختيار با خودت ، برو هركس را خودت دوست دارى به شوهرى انتخاب كن .\r\n- اتفاقاً او را خيلى دوست دارم و جز او كسى ديگر را دوست ندارم و زن كسى غير از او نخواهم شد . اما چون پدرم بدون آنكه نظر مرا بخواهد اين كار را كرده است ، عمداً آمدم با شما سؤال و جواب كنم تا از شما اين جمله را بشنوم و به همهء زنان اعلام كنم از اين پس پدران حق ندارند سر خود هر تصميمى كه مىخواهند بگيرند و دختران را به هركس كه دل خودشان مىخواهد شوهر دهند .\r\nاين روايت را فقها مانند شهيد ثانى در مسالك و صاحب جواهر در جواهرالكلام از\r\n\r\n","description":"","footnote":"","page_name":" 87 ","page_number":87},
  {"content":"\r\n\r\nطرق عامه نقل كرده‌اند . در جاهليت عرب ، مانند جاهليت غير عرب ، پدران خود را اختياردار مطلق دختران و خواهران و احياناً مادران خود مىدانستند و براى آنها در انتخاب شوهر اراده و اختيارى قائل نبودند ؛ تصميم گرفتن حق مطلق پدر يا برادر و در نبودن آنها حق مطلق عمو بود .\r\nكار اين اختياردارى به آنجا كشيده بود كه پدران به خود حق مىدادند دخترانى را كه هنوز از مادر متولد نشده‌اند ، پيش پيش به عقد مرد ديگرى درآورند كه هر وقت متولد شد و بزرگ شد آن مرد حق داشته باشد آن دختر را براى خود ببرد .\r\n\r\nشوهر دادن قبل از تولد\r\nدر آخرين حجى كه پيغمبر اكرم انجام داد ، يك روز در حالى كه سواره بود و تازيانه‌اى در دست داشت ، مردى سر راه بر آن حضرت گرفت و گفت :\r\nشكايتى دارم .\r\n- بگو .\r\n- در سالها پيش در دوران جاهليت ، من و طارق بن مرقع در يكى از جنگها شركت كرده بوديم . طارق وسط كار احتياج به نيزه‌اى پيدا كرد . فرياد برآورد : كيست كه نيزه‌اى به من برساند و پاداش آن را از من بگيرد ؟ من جلو رفتم و گفتم : چه پاداش مىدهى ؟ گفت : قول مىدهم اولين دخترى كه پيدا كنم براى تو بزرگ كنم . من قبول كردم و نيزهء خود را به او دادم . قضيه گذشت . سالها سپرى شد . اخيراً به فكر افتادم و اطلاع پيدا كردم او دختردار شده و دختر رسيده‌اى در خانه دارد . رفتم و قصه را به ياد او آوردم و دين خود را مطالبه كردم . اما او دبه درآورده و زير قولش زده ، مىخواهد مجدداً از من مهر بگيرد . اكنون آمده‌ام پيش تو ببينم آيا حق با من است يا با او ؟ .\r\n- دختر در چه سنى است ؟ .\r\n- دختر بزرگ شده . موى سپيد هم در سرش پيدا شده .\r\n- اگر از من مىپرسى ، حق نه با توست نه با طارق . برو دنبال كارت و دختر بيچاره را به حال خود بگذار .\r\nمردك غرق حيرت شد . مدتى به پيغمبر خيره شد و نگاه كرد . در انديشه فرو رفته بود كه اين چه جور قضاوتى است . مگر پدر اختياردار دختر خود نيست ؟ ! چرا اگر مهر جديدى هم به پدر دختر بپردازم و او به ميل و رضاى خود دخترش را تسليم من كند ،\r\n\r\n","description":"","footnote":"","page_name":" 88 ","page_number":88},
  {"content":"\r\n\r\nاين كار نارواست ؟ .\r\nپيغمبر از نگاههاى متحيرانهء او به انديشهء مشوش او پى برد و فرمود :\r\nمطمئن باش با اين ترتيب كه من گفتم ، نه تو گنهكار مىشوى و نه رفيقت طارق .\r\n\r\nمعاوضهء دختران يا خواهران\r\nنكاح « شِغار » يكى ديگر از مظاهر اختياردارى مطلق پدران نسبت به دختران بود .\r\nنكاح « شغار » يعنى معاوضه كردن دختران . دو نفر كه دو دختر رسيده در خانه داشتند با يكديگر معاوضه مىكردند ، به اين ترتيب كه هر يك از دو دختر مهر آن ديگر به شمار مىرفت و به پدر او تعلق مىگرفت . اسلام اين رسم را نيز منسوخ كرد .\r\n\r\nپيغمبر اكرم دخترش زهرا را در انتخاب شوهر آزاد مىگذارد\r\nپيغمبر اكرم خود چند دختر شوهر داد . هرگز اراده و اختيار آنها را از آنها سلب نكرد . هنگاهى كه على بن ابيطالب عليه السلام براى خواستگارى زهراى مرضيه عليها السلام نزد پيغمبر اكرم رفت ، پيغمبر اكرم فرمود : تاكنون چند نفر ديگر نيز به خواستگارى زهرا آمده‌اند و من شخصاً با زهرا درميان گذاشته‌ام . اما او به علامت نارضايى چهرهء خود را برگردانده است . اكنون خواستگارى تو را به اطلاع او مىرسانم .\r\nپيغمبر رفت نزد زهرا و مطلب را با دختر عزيزش درميان گذاشت . ولى زهرا بر خلاف نوبتهاى ديگر چهرهء خود را برنگرداند ، با سكوت خود رضايت خود را فهماند . پيغمبر اكرم تكبيرگويان از نزد زهرا بيرون آمد .\r\n\r\nنهضت اسلامى زن ، سفيد بود\r\nاسلام بزرگترين خدمتها را نسبت به جنس زن انجام داد . خدمت اسلام به زن تنها در ناحيهء سلب اختياردارى مطلق پدران نبود ؛ به‌طور كلى به او حريت داد ، شخصيت داد ، استقلال فكر و نظر داد ، حقوق طبيعى او را به رسميت شناخت . اما گامى كه اسلام در طريق حقوق زن برداشت ، با آنچه در مغرب زمين مىگذرد و ديگران از آنها تقليد مىكنند دو تفاوت اساسى دارد :\r\nاول در ناحيهء روانشناسى زن و مرد . اسلام در اين زمينه اعجاز كرده است . ما در ضمن مقالات آينده در اين باره بحث خواهيم كرد و نمونه‌ها از آن به دست خواهيم\r\n\r\n","description":"","footnote":"","page_name":" 89 ","page_number":89},
  {"content":"\r\n\r\nداد .\r\nتفاوت دوم در اين است كه اسلام در عين آنكه زنان را به حقوق انسانيشان آشناكرد و به آنها شخصيت و حريت و استقلال داد ، هرگز آنها را به تمرد و عصيان و طغيان و بدبينى نسبت به جنس مرد وادار نكرد .\r\nنهضت اسلامى زن ، سفيد بود ، نه سياه و نه قرمز و نه كبود و نه بنفش ؛ احترام پدران را نزد دختران و احترام شوهران را نزد زنان از ميان نبرد ، اساس خانواده‌ها را متزلزل نكرد ، زنان را به شوهردارى و مادرى و تربيت فرزندان بدبين نكرد ، براى مردان مجرد و شكارچى اجتماع كه دنبال شكار مفت مىگردند وسيله درست نكرد ، زنان را از آغوش پاك شوهران و دختران را از دامن پرمهر پدران و مادران تحويل صاحبان پست ادارى و پولداران نداد ؛ كارى نكرد كه از آن سوى اقيانوسها ناله به آسمان بلند شود كه‌اى واى كانون مقدس خانواده متلاشى شد ، اطمينان پدرى از ميان رفت ، با اينهمه فساد چه كنيم ؟ با اينهمه بچه كشى و سقط جنين چه كنيم ؟ با چهل درصد نوزاد زنا چه كنيم ؟ نوزادانى كه پدران آنها معلوم نيست و مادران آنها چون آنها را در خانهء پدرى مهربان به دنيا نياورده‌اند علاقه‌اى به آنها ندارند و همين كه آنها را به يك مؤسسهء اجتماعى تحويل مىدهند هيچ وقت به سراغ آنها نمىآيند .\r\nدر كشور ما نيازمندى به نهضت زن هست اما نهضت سفيد اسلامى ، نه نهضت سياه و تيرهء اروپايى ، نهضتى كه دست جوانان شهوت پرست از شركت و دخالت در آن كوتاه باشد ، نهضتى كه براستى از تعليمات عاليهء اسلامى سرچشمه بگيرد نه اينكه به نام تغيير قانون مدنى قوانين مسلّم اسلامى دستخوش هوا و هوس قرار گيرد ، نهضتى كه در درجهء اول به يك بررسى عميق و منطقى بپردازد تا روشن كند در اجتماعاتى كه نام اسلام بر خود نهاده‌اند چه اندازه تعليمات اسلامى اجرا مىگردد .\r\nاگر به يارى خدا توفيق ادامهء اين مقالات همراه باشد ، پس از آن كه در همهء مسائل لازم بحث خود را به پايان رسانديم كارنامهء نهضت اسلامى زن را منتشر خواهيم كرد .\r\nآن وقت زن ايرانى خواهد ديد مىتواند نهضتى به پا كند كه هم نو و دنياپسند و منطقى باشد و هم از فلسفهء مستقل چهارده قرنى خودش سرچشمه گرفته باشد ، بدون اينكه دست دريوزگى به طرف دنياى غرب دراز كرده باشد .\r\n\r\n","description":"","footnote":"","page_name":" 90 ","page_number":90},
  {"content":"\r\n\r\n\r\nمسألهء اجازهء پدر\r\nمسأله‌اى كه از نظر ولايت پدران بر دختران مطرح است اين است كه آيا در عقد دوشيزگان - كه براى اولين بار شوهر مىكنند - اجازهء پدر نيز شرط است يا نه ؟ .\r\nاز نظر اسلام چند چيز مسلّم است :\r\nپسر و دختر هر دو از نظر اقتصادى استقلال دارند . هر يك از دختر و پسر اگر بالغ و عاقل باشند و بعلاوه رشيد باشند يعنى از نظر اجتماعى آن اندازه رشد فكرى داشته باشند كه بتوانند شخصاً مال خود را حفظ و نگهدارى كنند ، ثروت آنها را بايد در اختيار خودشان قرار داد . پدر يا مادر يا شوهر يا برادر و يا كس ديگر حق نظارت و دخالت ندارد .\r\nمطلب مسلّم ديگر مربوط به امر ازدواج است . پسران اگر به سن بلوغ برسند و واجد عقل و رشد باشند ، خود اختياردار خود هستند و كسى حق دخالت ندارد . اما دختران : دختر اگر يك بار شوهر كرده است و اكنون بيوه است ، قطعاً از لحاظ اينكه كسى حق دخالت در كار او ندارد مانند پسر است ؛ و اگر دوشيزه است و اولين بار است كه مىخواهد با مردى پيمان زناشويى ببندد چطور ؟ .\r\nدر اينكه پدر اختياردار مطلق او نيست و نمىتواند بدون ميل و رضاى او ، او را به هركس كه دلش مىخواهد شوهر بدهد حرفى نيست . چنان كه ديديم پيغمبر اكرم صريحاً در جواب دخترى كه پدرش بدون اطلاع و نظر او ، او را شوهر داده بود فرمود :\r\nاگر مايل نيستى مىتوانى با ديگرى ازدواج كنى . اختلافى كه ميان فقها هست در اين جهت است كه آيا دوشيزگان حق ندارند بدون آنكه موافقت پدران را جلب كنند ازدواج كنند و يا موافقت پدران به هيچ وجه شرط صحت ازدواج آنها نيست ؟ .\r\nالبته يك مطلب ديگر نيز مسلّم و قطعى است كه اگر پدران بدون جهت از موافقت با ازدواج دختران خود امتناع كنند ، حق آنها ساقط مىشود و دختران در اين صورت - به اتفاق همهء فقهاى اسلام - در انتخاب شوهر آزادى مطلق دارند .\r\nراجع به اينكه آيا موافقت پدر شرط است يا نه ، چنان كه گفتيم ميان فقها اختلاف است و شايد اكثريت فقها خصوصاً فقهاى متأخر موافقت پدر را شرط نمىدانند ولى عده‌اى هم آن را شرط مىدانند . قانون مدنى ما از دستهء دوم - كه فتواى آنها مطابق احتياط است - پيروى كرده است .\r\nچون مطلب يك مسألهء مسلّم اسلامى نيست ، از نظر اسلامى در بارهء آن بحث\r\n\r\n","description":"","footnote":"","page_name":" 91 ","page_number":91},
  {"content":"\r\n\r\nنمىكنيم ولى از نظر اجتماعى لازم مىدانم در اين باره بحث كنم . بعلاوه ، نظر شخصى خودم اين است كه قانون مدنى از اين جهت راه صوابى رفته است .\r\n\r\nمرد بندهء شهوت است و زن اسير محبت\r\nفلسفهء اينكه دوشيزگان لازم است - يا لااقل خوب است - بدون موافقت پدران با مردى ازدواج نكنند ، ناشى از اين نيست كه دختر قاصر شناخته شده و از لحاظ رشد اجتماعى كمتر از مرد به حساب آمده است . اگر به اين جهت بود ، چه فرقى است ميان بيوه و دوشيزه كه بيوهء شانزده ساله نيازى به موافقت پدر ندارد و دوشيزهء هجده ساله طبق اين قول نياز دارد . بعلاوه ، اگر دختر از نظر اسلام در ادارهء كار خودش قاصر است ، چرا اسلام به دختر بالغ رشيد استقلال اقتصادى داده است و معاملات چندصدميليونى او را صحيح و مستغنى از موافقت پدر يا برادر يا شوهر مىداند ؟ اين مطلب فلسفهء ديگرى دارد كه گذشته از جنبهء ادلهء فقهى ، از اين فلسفه نمىتوان چشم پوشيد و به نويسندگان قانون مدنى بايد آفرين گفت .\r\nاين مطلب به قصور و عدم رشد عقلى و فكرى زن مربوط نيست ، به گوشه‌اى از روانشناسى زن و مرد مربوط است ، مربوط است به حس شكارچىگرى مرد از يك طرف و به خوش باورى زن نسبت به وفا و صداقت مرد از طرف ديگر .\r\nمرد بندهء شهوت است و زن اسير محبت . آنچه مرد را مىلغزاند و از پا درمىآورد شهوت است ، و زن به اعتراف روانشناسان صبر و استقامتش در مقابل شهوت از مرد بيشتر است . اما آن چيزى كه زن را از پا در مىآورد و اسير مىكند اين است كه نغمهء محبت و صفا و وفا و عشق از دهان مردى بشنود . خوش باورى زن در همين جاست .\r\nزن مادامى كه دوشيزه است و هنوز صابون مردان به جامه‌اش نخورده است ، زمزمه‌هاى محبت مردان را به سهولت باور مىكند .\r\nنمىدانم نظريات پروفسور ريك روانشناس امريكايى را تحت عنوان « دنيا براى مرد و زن يك جور نيست » در شمارهء 90 مجلهء زن روز خوانديد يا نخوانديد . او مىگويد :\r\n« بهترين جمله‌اى كه يك مرد مىتواند به زنى بگويد ، اصطلاح « عزيزم تو را دوست دارم » است . »\r\n\r\n","description":"","footnote":"","page_name":" 92 ","page_number":92},
  {"content":"\r\n\r\nهم او مىگويد :\r\n« خوشبختى براى يك زن يعنى به دست آوردن قلب يك مرد و نگهدارى او براى تمام عمر . » .\r\nرسول اكرم ، آن روانشناس خدايى ، اين حقيقت را چهارده قرن پيش به وضوح بيان كرده است . مىفرمايد :\r\n« سخن مرد به زن : « تو را دوست دارم » هرگز از دل زن بيرون نمىرود . » .\r\nمردان شكارچى از اين احساس زن همواره استفاده مىكنند . دام « عزيزم از عشق تو مىميرم » براى شكار دخترانى كه در بارهء مردان تجربه‌اى ندارند بهترين دامهاست .\r\nدر اين روزها داستان زنى به نام افسر كه مىخواست خودكشى كند و مردى به نام جواد كه او را اغفال كرده بود ، سر زبانها بود و كارشان به دادسرا كشيد . آن مرد براى اغفال افسر از فرمول فوق استفاده مىكند و افسر طبق نقل مجلهء زن روز چنين مىگويد :\r\n« اگرچه با او حرف نمىزدم اما دلم مىخواست هر روز و هر ساعت او را ببينم .\r\nعاشقش نشده بودم اما به عشقى كه ابراز مىداشت نياز روحى داشتم . همهء زنها همين طورند ؛ قبل از آن كه عشق را دوست داشته باشند عاشق را دوست دارند و هميشه براى دختران و زنان پس از پيدا شدن عاشق ، عشق به وجود مىآيد . من نيز از اين قاعده مستثنى نبودم . » .\r\nتازه اين يك زن بيوه و تجربه ديده است . واى به حال دختران ناآزموده ! .\r\nاينجاست كه لازم است دختر مرد ناآزموده ، با پدرش - كه از احساسات مردان بهتر آگاه است و پدران جز در شرايط استثنايى براى دختران خير و سعادت مىخواهند - مشورت كند و لزوماً موافقت او را جلب كند .\r\nدر اينجا قانون به هيچ وجه زن را تحقير نكرده است ، بلكه دست حمايت خود را\r\n\r\n","description":"","footnote":"","page_name":" 93 ","page_number":93},
  {"content":"\r\n\r\nروى شانهء او گذاشته است . اگر پسران ادعا كنند كه چرا قانون ما را ملزم به جلب موافقت پدران يا مادران نكرده است ، آنقدر دور از منطق نيست كه كسى به نام دختران به لزوم جلب موافقت پدران اعتراض كند .\r\nمن تعجب مىكنم از كسانى كه هر روز با داستانهايى از قبيل داستان بيوك و زهره و عادل و نسرين مواجه هستند و مىبينند و مىشنوند و باز هم دختران را به تمرد و بى اعتنايى نسبت به اوليايشان توصيه مىكنند .\r\nاين كارها از نظر من نوعى تبانى است ميان افرادى كه مدعى دلسوزى نسبت به زن هستند و ميان صيادان و شكارچيان زن در عصر امروز ؛ اينها براى آنها طعمه درست مىكنند ، تيرآورى مىنمايند و شكارها را به سوى آنها رم مىدهند .\r\nنويسندهء « چهل پيشنهاد » در شمارهء 88 مجلهء زن روز مىگويد :\r\n« مادهء 1043 مخالف و ناقض همهء مواد قانونى مربوط به بلوغ و رشد است ، و نيز مخالف اصل آزادى انسانها و منشور ملل متحد است . . . » .\r\nمثل اينكه نويسنده چنين تصور كرده است كه مفاد مادهء مزبور اين است كه پدران حق دارند از پيش خود دختران را به هركس كه بخواهند شوهر دهند يا حق دارند بى جهت مانع ازدواج دختران خود بشوند .\r\nاگر اختيار ازدواج به دست خود دختران باشد و موافقت پدر را شرط صحت ازدواج بدانيم ، آن هم به شرط اينكه پدر سوء نيت يا كج سليقگى خاصى كه مانع ازدواج دختر بشود نداشته باشد ، چه عيبى دارد و چه منافاتى با اصل آزادى انسانها دارد ؟ اين يك احتياط و مراقبتى است كه قانون براى حفظ زنِ تجربه نكرده كرده است و ناشى از نوعى سوء ظن به طبيعت مرد است .\r\nنويسندهء مزبور مىگويد :\r\n« قانونگذار ما دختر را در سن سيزده سالگى ، پيش از آن كه رشد فكرى پيدا كند و اصولًا معنى ازدواج و همسر بودن و همسر داشتن را به درستى درك كند ، صالح براى ازدواج مىداند و اجازه مىدهد يك چنين موجودى كه هنوز براى خريد و\r\n\r\n","description":"","footnote":"","page_name":" 94 ","page_number":94},
  {"content":"\r\n\r\nفروش چند كيلو سبزى صلاحيت ندارد ، ازدواج كند و براى خودش شريك زندگى مادام العمر انتخاب نمايد اما به دخترى كه بيست و پنج يا چهل سال دارد و درس خوانده و دانشگاه ديده است و به مقام عالى از دانش رسيده است اجازه نمىدهد بدون اجازه و تصويب پدر يا جد پدرى عوام و بىسواد خود ازدواج كند . . . » .\r\nاولًا از كجاى قانون استفاده مىشود كه دختر سيزده ساله مىتواند بدون اجازهء پدر ازدواج كند و دختر بيست و پنج يا چهل سالهء دانشگاه ديده نمىتواند ؟ ثانياً شرطيت اجازهء پدر در حدودى است كه از عاطفهء پدرى و درك احساسات مرد نسبت به زنان سرچشمه مىگيرد و اگر شكل مانع تراشى به خود بگيرد اعتبار ندارد .\r\nثالثاً گمان نمىكنم يك نفر قاضى تاكنون پيدا شده باشد و مدعى شده باشد كه از نظر قانون مدنى رشد عقلى و فكرى در ازدواج شرط نيست و يك دختر سيزده ساله كه به قول نويسنده معنى ازدواج و انتخاب همسر را نمىفهمد ، مىتواند ازدواج كند .\r\nقانون مدنى در مادهء 211 چنين مىگويد : « براى اينكه متعاملين اهل محسوب شوند بايد بالغ و عاقل و رشيد باشند » . هرچند در اين جمله كلمهء « متعاملين » به كار رفته و باب نكاح باب معامله نيست اما چون دنبالهء يك عنوان كلى است ( عقود ، معاملات و الزامات ) كه ازمادهء 181 آغاز مىشود ، كارشناسان قانون مدنى مادهء 211 را به عنوان « اهليت عام » تلقى كرده‌اند كه در همهء عقود لازم است .\r\nدر تمام قباله‌هاى قديم ، نام مرد را پس از « البالغ العاقل الرشيد » و نام زن را پس از « البالغة العاقلة الرشيدة » ذكر مىكردند . چگونه ممكن است نويسندگان قانون مدنى از اين نكته غافل مانده باشند ؟ ! .\r\nنويسندگان قانون مدنى باور نمىكرده‌اند كه كار انحطاط فكرى به اينجا بكشد كه با آنكه اهليت عام را ذكر كرده‌اند ، لازم باشد كه مجدداً ماده‌اى در باب نكاح به بلوغ و عقل و رشد اختصاص دهند .\r\nيكى از شارحين قانون مدنى ( آقاى دكتر سيدعلى شايگان ) مادهء 1064 را كه مىگويد : « عاقد بايد بالغ و عاقل و قاصد باشد » به خيال اينكه مربوط به زوجين است و اهليت آنها را براى نكاح بيان مىكند و شرط رشد را ذكر نكرده است ، با مادهء 211 كه اهليت عام را ذكر كرده است منافى دانسته و سپس در مقام توجيه برآمده است ، در\r\n\r\n","description":"","footnote":"","page_name":" 95 ","page_number":95},
  {"content":"\r\n\r\nصورتى كه مادهء 1064 مربوط به عاقد است و لازم نيست عاقد رشيد باشد .\r\nآنچه در اين مورد قابل اعتراض است عمل مردم ايرانى است ، نه قانون مدنى و نه قانون اسلام . در ميان مردم ما غالب پدران هنوز مانند دوران جاهليت ، خود را اختياردار مطلق مىدانند و اظهار نظر دختر را در امر انتخاب همسر و شريك زندگى و پدر فرزندان آينده‌اش بىحيايى و خارج از نزاكت مىدانند و به رشد فكرى دختر - كه لزوم آن از مسلّمات اسلام است - توجهى نمىكنند . چه بسيار است عقدهايى كه قبل از رشد دختران صورت مىگيرد و شرعاً باطل و بلااثر است .\r\nعاقدها از رشد دختر تحقيق و جستجو نمىكنند ، بلوغ دختر را كافى مىدانند ، در صورتى كه مىدانيم چه داستانها از علماى بزرگ در زمينهء آزمايش رشد عقلى و فكرى دختران در دست است . بعضى از علما رشد دينى دختر را شرط مىدانسته‌اند ؛ تنها به عقد بستن دخترى تن مىدادند كه در اصول دين بتواند استدلال كند ، و متأسفانه غالب اولياء اطفال و عاقدها اين مراعاتها را نمىكنند .\r\nاما مثل اينكه بنا نيست عمل اين مردم انتقاد شود ؛ بايد همهء كاسه‌ها و كوزه‌ها را سر قانون مدنى شكست و افكار مردم را متوجه معايب قانون مدنى - كه زاييدهء قوانين اسلامى است - كرد .\r\nايرادى كه به نظر من بر قانون مدنى وارد است مربوط به مادهء 1042 است . اين ماده مىگويد :\r\n« بعد از رسيدن به سن پانزده سال تمام نيز اناث نمىتوانند مادام كه به سن هجده سال تمام نرسيده‌اند بدون اجازهء ولىّ خود شوهر كنند . » .\r\nطبق اين ماده ، دختر ميان پانزده و هجده ( هرچند بيوه باشد ) بدون اجازهء ولى نمىتواند شوهر كند ، در صورتى كه نه از نظر فقه شيعه و نه از نظر اعتبار عقلى اگر زنى واجد شرايط بلوغ و رشد باشد و يك بار هم شوهر كرده است لزومى ندارد كه موافقت پدر را جلب كند .\r\n\r\n","description":"","footnote":"","page_name":" 96 ","page_number":96},
  {"content":"\r\n\r\n\r\nبخش چهارم : اسلام و تجدد زندگى\r\n* مقتضيات زمان .\r\n* دين و مقتضيات زمان از نظر نهرو .\r\n* خاصيت انطباق اسلام با پيشرفتهاى زندگى اعجاب خارجيان را برانگيخته است .\r\n* اسلام براى احتياجات ثابت ، قوانين ثابت و براى احتياجات متغير ، وضع ناثابت و متغيرى در نظر گرفته است .\r\n* اگر همه چيز را با زمان منطبق كنيم پس خود زمان را با چه چيز منطبق سازيم ؟ .\r\n* فكر عدم انطباق اسلام با زمان ، ناشى از جمود گروهى و جهالت گروهى ديگر است .\r\n* قرآن جامعهء اسلامى را به گياهى كه در حال رشد است تشبيه مىكند .\r\n* كلمهء « پديدهء قرن » خانواده‌هاى بى شمارى را متلاشى كرده است .\r\n* جامد جز با كهنه خو نمىگيرد ، و جاهل هر فسادى را به نام مقتضيات زمان موجه مىشمارد .\r\n* پيچ و لولاهايى كه در ساختمان قوانين اسلام به كار رفته و به آنها خاصيت تحرك و نعطاف داده است .\r\n* كلاه لگنى حرام نيست ، طفيلىگرى حرام است .\r\n* اسلام براى قاعدهء ضرر و قاعدهء حَرَج حق « و تو » قائل شده است .\r\n\r\n","description":"","footnote":"","page_name":" 97 ","page_number":97},
  {"content":"\r\n . \r\n","description":"","footnote":"","page_name":" 98 ","page_number":98},
  {"content":"\r\n\r\n\r\nاسلام و تجدد زندگى\r\n\r\nمقتضيات زمان\r\nاينجانب در مقدمهء كتاب انسان و سرنوشت كه مسألهء عظمت و انحطاط مسلمين را بررسى كرده‌ام ، تحقيق در علل انحطاط مسلمين را در سه بخش قابل بررسى دانسته‌ام :\r\nبخش اسلام ، بخش مسلمين ، بخش عوامل بيگانه .\r\nدر آن مقدمه ، يكى از موضوعات بيست وهفتگانه‌اى كه بررسى و تحقيق در آنها را لازم شمرده‌ام همين موضوع است و وعده داده‌ام كه رساله‌اى تحت عنوان « اسلام و مقتضيات زمان » در اين زمينه منتشر كنم و البته يادداشتهاى زيادى قبلًا براى آن تهيه كرده‌ام .\r\nدر اين سلسله مقالات نمىتوان تمام مطالبى كه بايد به صورت يك رساله درآيد گنجانيد ، ولى تا آنجا كه اجمالًا ذهن خوانندگان محترم اين مقالات را دربارهء اين موضوع روشن كنم توضيح خواهم داد .\r\nموضوع « مذهب و پيشرفت » از موضوعاتى است كه بيشتر و پيشتر از آن كه براى ما مسلمانان مطرح باشد ، براى پيروان ساير مذاهب مطرح بوده است . بسيارى از روشنفكران جهان فقط از آن جهت مذهب را ترك كرده‌اند كه فكر مىكرده‌اند ميان مذهب و تجدد زندگى ناسازگارى است ؛ فكر مىكرده‌اند لازمهء ديندارى توقف و\r\n\r\n","description":"","footnote":"","page_name":" 99 ","page_number":99},
  {"content":"\r\n\r\nسكون و مبارزه با تحرك و تحول است ، و به عبارت ديگر خاصيت مذهب را ثبات و يكنواختى و حفظ شكلها و صورتهاى موجود مىدانسته‌اند .\r\nنهرو نخست وزير فقيد هند عقايد ضد مذهبى داشته است و به هيچ دين و مذهبى معتقد نبوده است . از گفته‌هاى وى چنين برمىآيد كه چيزى كه وى را از مذهب متنفر كرده است جنبهء « دگم » و يكنواختى مذهب است .\r\nنهرو در اواخر عمر در وجود خودش و در جهان يك خلأ احساس مىكند و معتقد مىشود اين خلأ را جز نيروى معنوى نمىتواند پر كند . در عين حال از نزديك شدن به مذهب به خاطر همان حالت جمود و يكنواختى كه فكر مىكند در هر مذهبى هست وحشت مىكند .\r\nيك روزنامه نگار هندى به نام كارانجيا در اواخر عمر نهرو با وى مصاحبه‌اى به عمل آورده است ( به فارسى چاپ شده است ) و ظاهراً آخرين اظهار نظرى است كه نهرو در بارهء مسائل كلى جهانى كرده است .\r\nكارانجيا آنجا كه راجع به گاندى با وى مذاكره مىكند مىگويد : بعضى از روشنفكران و عناصر مترقى عقيده دارند كه گاندى جى با راه حل‌هاى احساساتى و روشهاى معنوى و روحانى خود اعتقادات ابتدايى شما را به سوسياليسم علمى متزلزل و ضعيف ساخت .\r\nنهرو ضمن جوابى كه مىدهد مىگويد : استفاده از روشهاى معنوى و روحانى نيز لازم و خوب است . من هميشه در اين مورد با گاندى جى هم عقيده بودم و چه بسا كه امروز استفاده از اين وسايل را لازمتر مىشمارم ، زيرا امروز در برابر خلأ معنوى تمدن جديدى كه رواج مىپذيرد بيش از ديروز بايد پاسخهاى معنوى و روحانى بيابيم .\r\nكارانجيا سپس راجع به ماركسيسم از وى سؤالاتى مىكند و نهرو برخى نارساييهاى ماركسيسم را گوشزد مىكند و دوباره همان راه حل‌هاى روحى را طرح مىكند . در اين وقت كارانجيا به وى مىگويد :\r\nآقاى نهرو ! آيا اظهارات شما كه اكنون از مفاهيم راه حل‌هاى اخلاقى و روحى سخن مىگوييد ، ميان جناب عالى با جواهر لعل ديروز ( يعنى خود نهرو در زمان جوانى ) تفاوتى به وجود نمىآورد ؟ آنچه شما مىگوييد اين تصور را ايجاد مىكند كه آقاى نهرو در شامگاه عمرش در جستجوى خداوند برآمده است .\r\nنهرو مىگويد : آرى ، من تغيير يافته‌ام . تأكيد من بر روى موازين و راه حل‌هاى\r\n\r\n","description":"","footnote":"","page_name":" 100 ","page_number":100},
  {"content":"\r\n\r\nاخلاقى و روحى بدون توجه و نادانسته نيست . . . سپس خود وى مىگويد : اكنون اين مسأله پيش مىآيد كه چگونه مىتوان اخلاق و روحيات را به سطح عاليترى بالا برد ؟\r\nو اين‌طور جواب مىدهد : بديهى است براى اين منظور مذهب وجود دارد ، اما متأسفانه مذهب به شكلى كوته نظرانه و به صورت پيروى از دستورهاى خشك و قالبى و انجام بعضى تشريفات معين پايين آمده است . شكل ظاهرى و صدف خارجى آن باقى مانده است در حالى كه روح و مفهوم واقعى آن از ميان رفته است .\r\n\r\nاسلام و مقتضيات زمان\r\nدر ميان اديان و مذاهب ، هيچ دين و مذهبى مانند اسلام در شؤون زندگى مردم مداخله نكرده است . اسلام در مقررات خود به يك سلسله عبادات و اذكار و اوراد و يك رشته اندرزهاى اخلاقى اكتفا نكرده است ؛ همان طورى كه روابط بندگان با خدا را بيان كرده است ، خطوط اصلى روابط انسانها و حقوق و وظايف افراد را نسبت به يكديگر نيز در شكلهاى گوناگون بيان كرده است . قهراً پرسش انطباق با زمان در بارهء اسلام كه چنين دينى است بيشتر مورد پيدا مىكند .\r\n\r\nخصلت انطباق اسلام با زمان از نظر خارجيان\r\nاتفاقاً بسيارى از دانشمندان و نويسندگان خارجى ، اسلام را از نظر قوانين اجتماعى و مدنى مورد مطالعه قرار داده‌اند و قوانين اسلامى را به عنوان يك سلسله قوانين مترقى ستايش كرده و خاصيت زنده و جاويد بودن اين دين و قابليت انطباق قوانين آن را با پيشرفتهاى زمان مورد توجه و تمجيد قرار داده‌اند .\r\nبرنارد شاو نويسندهء معروف و آزادفكر انگليسى گفته است :\r\n« من هميشه نسبت به دين محمد به واسطهء خاصيت زنده بودن عجيبش نهايت احترام را داشته‌ام . به نظر من اسلام تنها مذهبى است كه استعداد توافق و تسلط بر حالات گوناگون و صور متغير زندگى و مواجهه با قرون مختلف را دارد .\r\nچنين پيش بينى مىكنم و از همين اكنون آثار آن پديدار شده است كه ايمان محمد مورد قبول اروپاى فردا خواهد بود .\r\nروحانيون قرون وسطى در نتيجهء جهالت يا تعصب ، شمايل تاريكى از آيين محمد\r\n\r\n","description":"","footnote":"","page_name":" 101 ","page_number":101},
  {"content":"\r\n\r\nرسم مىكردند . او به چشم آنها از روى كينه و عصبيت ، ضد مسيح جلوه كرده بود .\r\nمن در بارهء اين مرد ، اين مرد فوق العاده ، مطالعه كردم و به اين نتيجه رسيدم كه نه تنها ضد مسيح نبوده بلكه بايد نجات دهندهء بشريت ناميده شود . به عقيدهء من اگر مردى چون او صاحب اختيار دنياى جديد بشود ، طورى در حل مسائل و مشكلات دنيا توفيق خواهد يافت كه صلح و سعادت آرزوى بشر تأمين خواهد شد . » .\r\nدكتر شبلى شميل يك عرب لبنانى مادى مسلك است . او براى اولين بار بنياد انواع دارون را به ضميمهء شرح بوخنر آلمانى به عنوان حربه‌اى عليه عقايد مذهبى ، به زبان عربى ترجمه كرد و در اختيار عربى زبانان قرار داد .\r\nوى با آنكه ماترياليست است ، از اعجاب و تحسين نسبت به اسلام و عظمت آورندهء آن خوددارى نمىكند و همواره اسلام را به عنوان يك آيين زنده و قابل انطباق با زمان ستايش مىكند .\r\nاين مرد در جلد دوم كتابى كه به نام « فلسفة النشوء والارتقاء » به عربى منتشر كرده است ، مقاله‌اى دارد تحت عنوان « القرآن والعمران » . اين مقاله را در رد يكى از خارجيان كه به كشورهاى اسلامى مسافرت كرده و اسلام را مسؤول انحطاط مسلمين دانسته ، نوشته است .\r\nشبلى شميل سعى دارد در اين مقاله ثابت كند كه علت انحطاط مسلمين انحراف از تعاليم اجتماعى اسلامى است نه اسلام ، و آن عده از غربيها كه به اسلام حمله مىكنند يا اسلام را نمىشناسند و يا سوء نيت دارند و مىخواهند با بدبين كردن شرقيها به قوانين و مقرراتى كه به هر حال از ميان خودشان برخاسته ، طوق بندگى خود را به گردن آنها بگذارند .\r\nدر عصر ما اين پرسش كه آيا اسلام با مقتضيات زمان هماهنگى دارد يا نه ، عموميت پيدا كرده است . اينجانب كه با طبقات مختلف و مخصوصاً طبقهء تحصيل كرده و دنياديده برخورد و معاشرت دارم ، هيچ مطلبى را نديده‌ام به اندازهء اين مطلب مورد سؤال و پرسش واقع شود .\r\n\r\nاشكالات\r\nگاهى به پرسش خود رنگ فلسفى مىدهند و مىگويند : در اين جهان همه چيز در\r\n\r\n","description":"","footnote":"","page_name":" 102 ","page_number":102},
  {"content":"\r\n\r\nتغيير است ، هيچ چيزى ثابت و يكنواخت باقى نمىماند ، اجتماع بشر نيز از اين قاعده مستثنى نيست و چگونه ممكن است يك سلسله قوانين اجتماعى براى هميشه بتواند ثابت و باقى بماند ؟ .\r\nاگر صرفاً از نظر فلسفى اين مسأله را مورد توجه قرار دهيم ، جوابش واضح است .\r\nآن چيزى كه همواره در تغيير است ، نو و كهنه مىشود ، رشد و انحطاط دارد ، ترقى و تكامل دارد ، همانا مواد و تركيبات مادى اين جهان است و اما قوانين جهان ثابت است .\r\nمثلًا موجودات زنده طبق قوانين خاصى تكامل پيدا كرده و مىكنند و دانشمندان قوانين تكامل را بيان كرده‌اند . خود موجودات زنده دائماً در تغيير و تكاملند ، اما قوانين تغيير و تكامل چطور ؟ البته قوانين تغيير و تكامل ، متغير و متكامل نيستند و سخن ما در بارهء قوانين است . در اين جهت فرق نمىكند كه قانون مورد نظر يك قانون طبيعى باشد يا يك قانون وضعى و قراردادى ، زيرا ممكن است يك قانون وضعى و قراردادى از طبيعت و فطرت سرچشمه گرفته باشد و تعيين كنندهء خط سير تكاملى افراد و اجتماعات بشرى باشد .\r\nولى پرسشهايى كه در زمينهء انطباق و عدم انطباق اسلام با مقتضيات زمان وجود دارد ، تنها جنبهء كلى و فلسفى ندارد . آن پرسشى كه بيش از هر پرسش ديگر تكرار مىشود اين است كه قوانين در زمينهء احتياجات وضع مىشود و احتياجات اجتماعى بشر ثابت و يكنواخت نيست ، پس قوانين اجتماعى نيز نمىتواند ثابت و يكنواخت باشد .\r\nاين پرسش چه پرسش خوب و ارزنده‌اى است ! اتفاقاً يكى از جنبه‌هاى اعجازآميز دين مبين اسلام - كه هر مسلمان فهميده و دانشمندى از آن احساس غرور و افتخار مىكند - اين است كه اسلام در مورد احتياجات ثابت فردى يا اجتماعى ، قوانين ثابت و در مورد احتياجات موقت و متغير وضع متغيرى در نظر گرفته است و ما به يارى خداوند تا اندازه‌اى كه با اين سلسله مقالات متناسب باشد شرح خواهيم داد .\r\n\r\nخود زمان با چه چيز منطبق شود ؟\r\nاما قبل از آن كه وارد اين مبحث بشويم ، ذكر دومطلب را لازم مىدانم :\r\nيكى اينكه اكثر افرادى كه از پيشرفت و تكامل و تغيير اوضاع زمان دم مىزنند ، خيال مىكنند هر تغييرى كه در اوضاع اجتماعى پيدا مىشود ، خصوصاً اگر از\r\n\r\n","description":"","footnote":"","page_name":" 103 ","page_number":103},
  {"content":"\r\n\r\nمغرب زمين سرچشمه گرفته باشد بايد به حساب تكامل و پيشرفت گذاشت ، و اين از گمراه كننده ترين افكارى است كه دامنگير مردم امروز شده است .\r\nبه خيال اين گروه ، چون وسايل و ابزارهاى زندگى روز به روز عوض مىشود و كاملتر جاى ناقصتر را مىگيرد و چون علم و صنعت در حال پيشرفت است ، پس تمام تغييراتى كه در زندگى انسانها پيدا مىشود نوعى پيشرفت و رُقاء است و بايد استقبال كرد ، بلكه جبر زمان است و خواه ناخواه جاى خود را باز مىكند ، در صورتى كه نه همهء تغييرات نتيجهء مستقيم علم و صنعت است و نه ضرورت و جبرى در كار است .\r\nدر همان حالى كه علم در حال پيشروى است ، طبيعت هوسباز و درنده خوى بشر هم بيكار نيست . علم و عقل ، بشر را به سوى كمال جلو مىبرد و طبيعت هوسباز و درنده خوى بشر سعى دارد بشر را به سوى فساد و انحراف بكشاند . طبيعت هوسباز و درنده خو همواره سعى دارد علم را به صورت ابزارى براى خود درآورد و در خدمت هوسهاى شهوانى و حيوانى خود بگمارد .\r\nزمان همان طورى كه پيشروى و تكامل دارد ، فساد و انحراف هم دارد . بايد با پيشرفت زمان پيشروى كرد و با فساد و انحراف زمان هم بايد مبارزه كرد . مصلح و مرتجع هر دو عليه زمان قيام مىكنند ، با اين تفاوت كه مصلح عليه انحراف زمان و مرتجع عليه پيشرفت زمان قيام مىكند . اگر زمان و تغييرات زمان را مقياس كلى خوبيها و بديها بدانيم ، پس خود زمان و تغييرات آن را با چه مقياسى اندازه گيرى كنيم ؟\r\nاگر همه چيز را با زمان بايد تطبيق كنيم ، خود زمان را با چه چيزى تطبيق دهيم ؟ اگر بشر بايد دست بسته در همه چيز تابع زمان و تغييرات زمان باشد ، پس نقش فعال و خلّاق و سازندهء ارادهء بشر كجا رفت ؟ .\r\nانسان كه بر مركب زمان سوار است و در حال حركت است نبايد از هدايت و رهبرى اين مركب ، آنى غفلت كند . آنان كه همه از تغييرات زمان دم مىزنند و از هدايت و رهبرى زمان غافلند ، نقش فعال انسان را فراموش كرده‌اند و مانند اسب سوارى هستند كه خود را در اختيار اسب قرار داده است .\r\n\r\nانطباق يا نسخ ؟\r\nمطلب دومى كه لازم است در اينجا يادآورى كنم اين است كه بعضى از افراد مشكل « اسلام و مقتضيات زمان » را با فرمول بسيار ساده و آسانى حل كرده‌اند ، مىگويند دين\r\n\r\n","description":"","footnote":"","page_name":" 104 ","page_number":104},
  {"content":"\r\n\r\nاسلام يك دين جاودانى است و با هر عصر و زمانى قابل انطباق است .\r\nهمين كه مىپرسيم كيفيت اين انطباق چگونه است و فرمول آن چيست ؟ مىگويند : اگر ديديم اوضاع زمان عوض شد ، فوراً آن قوانين را نسخ مىكنيم و قانون ديگر به جاى آنها وضع مىكنيم ! ! .\r\nنويسندهء « چهل پيشنهاد » اين مشكل را به همين صورت حل كرده است ؛ مىگويد :\r\n« قوانين دنيوى اديان بايد حالت نرمش و انعطاف داشته و با پيشرفت علم و دانش و توسعهء تمدن ، هماهنگ و سازگار باشد و اين قبيل نرمشها و انعطاف و قابل تطبيق به اقتضاى زمان بودن نه تنها بر خلاف تعاليم عاليهء اسلام نيست بلكه مطابق روح آن مىباشد ( مجلهء زن روز ، شمارهء 90 ، صفحهء 75 ) . » .\r\nنويسندهء مزبور ، در قبل و بعد اين جمله‌ها مىگويد : چون مقتضيات زمان در تغيير است و هر زمانى قانون نوينى ايجاب مىكند و قوانين مدنى و اجتماعى اسلام متناسب است با زندگى سادهء عرب جاهليت و غالباً عين رسوم و عادات عرب جاهلى است و با زمان حاضر تطبيق نمىكند ، پس بايد قوانين ديگرى امروز به جاى آنها وضع شود .\r\nاز اين گونه اشخاص بايد بپرسيد : اگر معنى قابليت انطباق با زمان قابليت آن براى منسوخ شدن است ، كدام قانون است كه اين نرمش و انعطاف را ندارد ؟ كدام قانون است كه به اين معنى قابل انطباق با زمان نيست ؟ ! .\r\nاين توجيه براى نرمش و قابليت انطباق اسلام با زمان ، درست مثل اين است كه كسى بگويد : كتاب و كتابخانه بهترين وسيلهء لذت بردن از عمر است . اما همين كه از او توضيح بخواهيد ، بگويد : براى اينكه انسان هر وقت هوس كيف و لذت بكند ، فوراً كتابها را حراج مىكند و پول آنها را صرف بساط عيش و نوش مىكند .\r\nنويسندهء مزبور مىگويد :\r\n« تعليمات اسلام بر سه قسم است : قسم اول اصول عقايد است از قبيل توحيد و نبوت و معاد و غيره . قسم دوم عبادات است از قبيل مقدمات و مقارنات نماز و روزه و وضو و طهارت و حج و غيره . قسم سوم قوانينى است كه به زندگى مردم مربوط\r\n\r\n","description":"","footnote":"","page_name":" 105 ","page_number":105},
  {"content":"\r\n\r\nاست .\r\nقسم اول و دوم جزء دين است و آن چيزى كه مردم بايد براى هميشه براى خود حفظ كنند همانها هستند . اما قسم سوم جزء دين نيست ، زيرا دين با زندگى مردم سروكار ندارد و پيغمبر هم اين قوانين را به عنوان اينكه جزء دين است و مربوط به وظيفهء رسالت است نياورده بلكه چون اتفاقاً آن حضرت زمامدار بود به اين مسائل هم پرداخت و گرنه شأن دين فقط اين است كه مردم را به عبادت و نماز و روزه وادار كند . دين را با زندگى دنياى مردم چه كار ؟ » .\r\nمن نمىتوانم باور كنم يك نفر در يك كشور اسلامى زندگى كند و اين اندازه از منطق اسلام بىخبر باشد .\r\nمگر قرآن هدف انبيا و مرسلين را بيان نكرده است ؟ ! مگر قرآن در كمال صراحت نمىگويد : «  لَقَدْ أَرْسَلْنا رُسُلَنا بِالْبَيِّناتِ وَ أَنْزَلْنا مَعَهُمُ الْكِتابَ وَ الْمِيزانَ لِيَقُومَ النَّاسُ بِالْقِسْطِ  » « 1 » ما همهء پيامبران را با دلايل روشن فرستاديم و با آنها كتاب و مقياس فرود آورديم تا مردم به عدالت قيام كنند . قرآن عدالت اجتماعى را به عنوان يك هدف اصلى براى همهء انبيا ذكر مىكند .\r\nاگر مىخواهيد به قرآن عمل نكنيد ، چرا گناه بزرگترى مرتكب مىشويد و به اسلام و قرآن تهمت مىزنيد ؟ اكثر بدبختيهايى كه امروز گريبانگير بشر شده ، از همين جاست كه اخلاق و قانون يگانه پشتوانهء خود را كه دين است از دست داده‌اند .\r\nما با اين نغمه كه اسلام خوب است اما به شرط اينكه محدود به مساجد و معابد باشد و به اجتماع كارى نداشته باشد ، در حدود نيم قرن است كه آشناييم . اين نغمه از ماوراء مرزهاى كشورهاى اسلامى بلند شده و در همهء كشورهاى اسلامى تبليغ شده است . بگذاريد من اين جمله را به زبان ساده‌تر و فارسىتر تفسير كنم تا مقصود گويندگان اصلى آن را بهتر توضيح دهم .\r\nخلاصهء معنى آن اين است : « اسلام تا آنجا كه در برابر كمونيسم بايستد و جلو آن را بگيرد ، بايد بماند اما آنجا كه با منافع غرب تماس دارد بايد برود » . مقررات عبادى اسلام از نظر مردم مغرب زمين بايد باقى باشد تا در مواقع لزوم بتوان مردم را عليه\r\n\r\n\r\n\r\n\r\n","description":"","footnote":"\r\n( 1 ) . حديد / 25 .\r\n","page_name":" 106 ","page_number":106},
  {"content":"\r\n\r\nكمونيسم به عنوان يك سيستم الحادى و ضد خدا به حركت آورد . اما مقررات اجتماعى اسلامى كه فلسفهء زندگى مردم مسلمان به شمار مىرود و مسلمانان با داشتن آنها در مقابل مردم مغرب زمين احساس استقلال و شخصيت مىكنند و مانع هضم شدن آنها در هاضمهء حريص مغرب زمين است ، بايد از ميان برود .\r\nمتأسفانه ابداع كنندگان اين تز كور خوانده‌اند .\r\nاولًا چهارده قرن است كه قرآن اصل « نُؤْمِنُ بِبَعْضٍ وَ نَكْفُرُ بِبَعْضٍ » را از اعتبار انداخته است و اعلام داشته است كه مقررات اسلام تفكيك ناپذير است .\r\nثانياً گمان مىكنم وقت آن رسيده است كه مردم مسلمان ، ديگر فريب اين نيرنگها را نخورند . قوهء نقادى مردم كم و بيش بيدار شده است و تدريجاً ميان مظاهر پيشرفت و ترقى كه محصول شكفتن نيروى علمى و فكرى بشر است و ميان مظاهر فساد و انحراف هرچند از مغرب سرچشمه گرفته باشد فرق مىگذارند .\r\nمردم سرزمينهاى اسلامى بيش از پيش به ارزش تعليمات اسلامى پى برده‌اند و تشخيص داده‌اند يگانه فلسفهء مستقل زندگى آنها اسلام و مقررات اسلامى است و با هيچ قيمتى آن را از دست نخواهند داد . مردم مسلمان پى برده‌اند كه تبليغ عليه قوانين اسلامى جز يك نيرنگ استعمارى نيست .\r\nثالثاً ابداع كنندگان اين تز بايد بدانند اسلام هنگامى قادر است در مقابل يك سيستم الحادى يا غيرالحادى مقاومت كند كه به صورت يك فلسفهء زندگى بر اجتماع حكومت كند و به گوشهء مساجد و معابد محدود نباشد . اسلامى كه او را به گوشهء معابد و مساجد محصور كرده باشند ، همان طورى كه ميدان را براى افكار غربى خالى مىكند براى افكار ضد غربى نيز خالى خواهد كرد . غرامتى كه امروز غرب در برخى كشورهاى اسلامى مىپردازد ثمرهء همين اشتباه است .\r\n\r\n","description":"","footnote":"","page_name":" 107 ","page_number":107},
  {"content":"\r\n\r\n\r\nاسلام و تجدد زندگى\r\nانسان تنها جاندارى نيست كه اجتماعى زندگى مىكند ؛ بسيارى از حيوانات بالأخص حشرات زندگى اجتماعى دارند و از يك سلسله مقررات و نظامات حكيمانه پيروى مىكنند ؛ اصول تعاون ، تقسيم كار ، توليد و توزيع ، فرماندهى و فرمانبرى ، امر و اطاعت بر اجتماع آنها حكمفرماست .\r\nزنبور عسل و بعضى از مورچه‌ها و موريانه‌ها از تمدن و نظامات و تشكيلاتى برخوردارند كه سالها بلكه قرنها بايد بگذرد تا انسان - كه خود را اشرف مخلوقات مىشمارد - به پايهء آنها برسد .\r\nتمدن آنها ، بر خلاف تمدن بشر ، ادوارى از قبيل عهد جنگل ، عهد حجر ، عهد آهن ، عهد اتم طى نكرده است . آنها از اولى كه پا به اين دنيا گذاشته‌اند داراى همين تمدن و تشكيلات بوده‌اند كه امروز هستند و تغييرى در اوضاع آنها رخ نداده است . اين انسان است كه به مصداق «  وَ خُلِقَ الْإِنْسانُ ضَعِيفاً  » « 1 » زندگىاش از صفر شروع شده و به سوى بىنهايت پيش مىرود .\r\n\r\n\r\n\r\n\r\n","description":"","footnote":"\r\n( 1 ) . نساء / 28 .\r\n","page_name":" 108 ","page_number":108},
  {"content":"\r\n\r\nبراى حيوانات مقتضيات زمان هميشه يك جور است ؛ اقتضاهاى زمان زندگى آنها را دگرگون نمىكند . براى آنها تجددخواهى و نوپرستى معنى ندارد ، جهان نو و كهنه وجود ندارد . علم براى آنها هر روز كشف تازه‌اى نمىكند و اوضاع آنها را دگرگون نمىسازد ، صنايع سبك و سنگين هر روز به شكل جديدتر و كاملترى به بازار آنها نمىآيد ، چرا ؟ چون با غريزه زندگى مىكنند نه با عقل .\r\nاما انسان . زندگى اجتماعى انسان دائماً دستخوش تغيير و تحول است . هر قرنى براى انسان دنيا عوض مىشود . راز اشرف مخلوقات بودن انسان هم در همين جاست .\r\nانسان فرزند بالغ و رشيد طبيعت است ؛ به مرحله‌اى رسيده است كه ديگر نيازى به قيمومت و سرپرستى مستقيم طبيعت ، به اينكه نيروى مرموزى به نام « غريزه » او را هدايت كند ندارد . او با عقل زندگى مىكند نه با غريزه .\r\nطبيعت ، انسان را بالغ شناخته و آزاد گذاشته و سرپرستى خود را از او برداشته است . آنچه را حيوان با غريزه و با قانون طبيعى غيرقابل سرپيچى انجام مىدهد ، انسان با نيروى عقل و علم و با قوانين وضعى و تشريعى كه قابل سرپيچى است بايد انجام دهد .\r\nراز فسادها و انحرافهايى كه انسانها از مسير پيشرفت و تكامل پيدا مىكنند ، راز توقفها و انحطاطها ، راز سقوطها و هلاكتها نيز در همين جاست .\r\nبراى انسان همان‌طور كه راه پيشرفت و ترقى باز است ، راه فساد و انحراف و سقوط هم بسته نيست .\r\nانسان رسيده به آن مرحله كه به تعبير قرآن كريم بار امانتى كه آسمانها و زمين و كوهها نتوانستند كشيد ، به دوش بگيرد ؛ يعنى زندگى آزاد را بپذيرد و مسؤوليت تكليف و وظيفه و قانون را قبول كند ، و به همين دليل از ظلم و جهل ، از خودپرستى و اشتباهكارى نيز مصون نيست .\r\nقرآن كريم آنجا كه اين استعداد عجيب انسان را در تحمل امانت تكليف و وظيفه بيان مىكند ، بلافاصله او را با صفتهاى « ظَلوم » و « جَهول » نيز توصيف مىنمايد .\r\nاين دو استعداد در انسان ، استعداد تكامل و استعداد انحراف ، از يكديگر تفكيك ناپذيرند . انسان مانند حيوان نيست كه در زندگى اجتماعى نه به جلو برود و نه به عقب ، نه به چپ برود و نه به راست . در زندگى انسانها گاهى پيشروى است و گاهى عقبگرد . در زندگى انسانها اگر حركت و سرعت هست توقف و انحطاط هم هست ، اگر\r\n\r\n","description":"","footnote":"","page_name":" 109 ","page_number":109},
  {"content":"\r\n\r\nپيشرفت و تكامل هست فساد و انحراف هم هست ، اگر عدالت و نيكى هست ظلم و تجاوز هم هست ، اگر مظاهر علم و عقل هست مظاهر جهل و هواپرستى هم هست .\r\nتغييرات و پديده‌هاى نوى كه در زمان پيدا مىشود ممكن است از قسم دوم باشد .\r\n\r\nجامدها و جاهلها\r\nاز جمله خاصيتهاى بشر افراط و تفريط است . انسان اگر در حد اعتدال بايستد كوشش مىكند ميان تغييرات نوع اول و نوع دوم تفكيك كند ، كوشش مىكند زمان را با نيروى علم و ابتكار و سعى و عمل جلو ببرد ، كوشش مىكند خود را با مظاهر ترقى و پيشرفت زمان تطبيق دهد ، و هم كوشش مىكند جلو انحرافات زمان را بگيرد و از همرنگ شدن با آنها خود را بر كنار دارد .\r\nاما متأسفانه هميشه اين‌طور نيست . دو بيمارى خطرناك همواره آدمى را در اين زمينه تهديد مىكند : بيمارى جمود و بيمارى جهالت . نتيجهء بيمارى اول توقف و سكون و بازماندن از پيشروى و توسعه است ، و نتيجهء بيمارى دوم سقوط و انحراف است .\r\nجامد از هرچه نو است متنفر است و جز با كهنه خو نمىگيرد ، و جاهل هر پديدهء نوظهورى را به نام مقتضيات زمان ، به نام تجدد و ترقى موجه مىشمارد . جامد هر تازه‌اى را فساد و انحراف مىخواند و جاهل همه را يك جا به حساب تمدن و توسعهء علم و دانش مىگذارد .\r\nجامد ميان هسته و پوسته ، وسيله و هدف ، فرق نمىگذارد . از نظر او دين مأمور حفظ آثار باستانى است . از نظر او قرآن نازل شده است براى اينكه جريان زمان را متوقف كند و اوضاع جهان را به همان حالى كه هست ميخكوب نمايد . از نظر او عمّ جزء خواندن ، با قلم نى نوشتن ، از قلمدان مقوايى استفاده كردن ، در خزانهء حمام شستشو كردن ، با دست غذا خوردن ، چراغ نفتى سوختن ، جاهل و بىسواد زيستن را به عنوان شعائر دينى بايد حفظ كرد . جاهل برعكس ، چشم دوخته ببيند در دنياى مغرب چه مد تازه و چه عادت نوى پيدا شده است كه فوراً تقليد كند و نام تجدد و جبر زمان روى آن بگذارد .\r\nجامد و جاهل متفقاً فرض مىكنند كه هر وضعى كه در قديم بوده است جزء مسائل و شعائر دينى است ، با اين تفاوت كه جامد نتيجه مىگيرد اين شعائر را بايد نگهدارى\r\n\r\n","description":"","footnote":"","page_name":" 110 ","page_number":110},
  {"content":"\r\n\r\nكرد و جاهل نتيجه مىگيرد اساساً دين ملازم است با كهنه پرستى و علاقه به سكون و ثبات .\r\nدر قرون اخير مسألهء تناقض علم و دين در ميان مردم مغرب زمين زياد مورد بحث و گفتگو واقع شده است . فكر تناقض دين و علم دو ريشه دارد : يكى اينكه كليسا پاره‌اى از مسائل علمى و فلسفى قديم را به عنوان مسائل دينى كه از جنبهء دينى نيز بايد به آنها معتقد بود پذيرفته بود و ترقيات علوم ، خلاف آنها را ثابت كرد . ديگر از اين راه كه علوم وضع زندگى را دگرگون كرد و شكل زندگى را تغيير داد .\r\nجامدهاى متدين نما همان طورى كه به پاره‌اى مسائل فلسفى بىجهت رنگ مذهبى دادند ، شكل ظاهر مادى زندگى را هم مىخواستند جزء قلمرو دين به شمار آورند . افراد جاهل و بىخبر نيز تصور كردند كه واقعاً همين‌طور است و دين براى زندگى مادى مردم شكل و صورت خاصى در نظر گرفته است و چون به فتواى علم بايد شكل مادى زندگى را عوض كرد ، پس علم فتواى منسوخيت دين را صادر كرده است .\r\nجمود دستهء اول و بىخبرى دستهء دوم فكر موهوم تناقض علم و دين را به وجود آورد .\r\n\r\nتمثيل قرآن\r\nاسلام دينى است پيشرو و پيش برنده . قرآن كريم براى اينكه مسلمانان را متوجه كند كه همواره بايد در پرتو اسلام در حال رشد و نمو و تكامل باشند ، مثلى مىآورد .\r\nمىگويد : مثل پيروان محمد مثل دانه‌اى است كه در زمين كاشته شود . آن دانه ابتدا به صورت برگ نازكى از زمين مىدمد ، سپس خود را نيرومند مىسازد ، سپس روى ساقهء خويش مىايستد . آنچنان با سرعت و قوّت اين مراحل را طى مىكند كه كشاورزان را به شگفت مىآورد .\r\nاين مثلى است از جامعه‌اى كه منظور قرآن است ، نمودارى است از آنچه آرزوى قرآن است . قرآن اجتماعى را پى ريزى مىكند كه دائماً در حال رشد و توسعه و انبساط و گسترش باشد .\r\nويل دورانت مىگويد : هيچ دينى مانند اسلام پيروان خويش را به نيرومندى دعوت نكرده است . تاريخ صدر اسلام نشان داد كه اسلام چقدر براى اينكه اجتماعى\r\n\r\n","description":"","footnote":"","page_name":" 111 ","page_number":111},
  {"content":"\r\n\r\nرا از نوبسازد و پيش ببرد تواناست .\r\nاسلام ، هم با جمود مخالف است و هم با جهالت . خطرى كه متوجه اسلام است ، هم از ناحيهء اين دسته است و هم از ناحيهء آن دسته . جمودها و خشك مغزىها و علاقه نشان دادن به هر شعار قديمى - و حال آنكه ربطى به دين مقدس اسلام ندارد - بهانه به دست مردم جاهل مىدهد كه اسلام را مخالف تجدد به معنى واقعى بشمارند . و از طرف ديگر ، تقليدها و مدپرستىها و غرب زدگىها و اعتقاد به اينكه سعادت مردم مشرق زمين در اين است كه جسماً و روحاً و ظاهراً و باطناً فرنگى بشوند ، تمام عادات و آداب و سنن آنها را بپذيرند ، قوانين مدنى و اجتماعى خود را كوركورانه با قوانين آنها تطبيق دهند ، بهانه‌اى به دست جامدها داده كه به هر وضع جديدى با چشم بدبينى بنگرند و آن را خطرى براى دين و استقلال و شخصيت اجتماعى ملتشان به شمار آورند .\r\nدر اين ميان آن كه بايد غرامت اشتباه هر دو دسته را بپردازد اسلام است .\r\nجمود جامدها به جاهلها ميدان تاخت وتاز مىدهد و جهالت جاهلها جامدها را در عقايد خشكشان متصلب‌تر مىكند .\r\nعجبا ! اين جاهلان متمدن نما گمان مىكنند زمان « معصوم » است . مگر تغييرات زمان جز به دست بشر به دست كس ديگر ساخته مىشود ؟ از كى و از چه تاريخى بشر عصمت از خطا پيدا كرده است ، تا تغييرات زمان از خطا و اشتباه معصوم بماند ؟ .\r\nبشر همان طورى كه تحت تأثير تمايلات علمى ، اخلاقى ، ذوقى ، مذهبى قرار دارد و هر زمان ابتكار تازه‌اى در طريق صلاح بشريت مىكند ، تحت تأثير تمايلات خودپرستى ، جاه طلبى ، هوسرانى ، پولدوستى ، استثمارگرى هم هست . بشر همان طورى كه موفق به كشفهاى تازه و پيدا كردن راههاى بهتر و وسايل بهتر مىشود ، احياناً دچار خطا و اشتباه هم مىشود . اما جاهل خودباخته اين حرفها را نمىفهمد ؛ تكيه كلامش اين است كه دنيا امروز چنين است ، دنيا امروز چنان است .\r\nعجيب‌تر اينكه اينها اصول زندگى را از روى كفش ، كلاه و لباسشان قياس مىگيرند : چون كفش و كلاه ، نو و كهنه دارد و در زمانى كه نو است و تازه از قالب درآمده قيمت دارد و بايد خريد و پوشيد و همين كه كهنه شد بايد آن را دور انداخت ، پس همهء حقايق عالم از اين قبيل است . از نظر اين جاهلان ، خوب و بد مفهومى جز نو و كهنه ندارد . از نظر اينها فئوداليسم ( يعنى اينكه يك زورمند به ناحق نام مالك روى\r\n\r\n","description":"","footnote":"","page_name":" 112 ","page_number":112},
  {"content":"\r\n\r\nخود بگذارد و سر جاى خود بنشيند و صدها دست و بازو كار كنند كه دهان آن يكى بجنبد ) به اين دليل بد است كه ديگر كهنه شده است ، دنياى امروز نمىپسندد ، دوره‌اش گذشته و از « مد » افتاده است ؛ اما روز اولى كه پيدا شد و تازه از قالب درآمده و به بازار جهان عرضه شده بود ، خوب بود .\r\nاز نظر اينها استثمار زن بد است ، چون دنياى امروز ديگر نمىپسندد و زير بار آن نمىرود . اما ديروز كه به زن ارث نمىدادند ، حق مالكيت برايش قائل نبودند ، اراده و عقيده‌اش را محترم نمىشمردند ، خوب بود چون نو بود و تازه به بازار آمده بود .\r\nاز نظر اين گونه افراد چون عصر عصر فضاست و ديگر نمىتوان هواپيما را گذاشت و الاغ سوارى كرد ، برق را گذاشت و چراغ نفتى روشن كرد ، كارخانه‌هاى عظيم ريسندگى را گذاشت و با چرخ دستى نخريسى كرد ، ماشينهاى غول پيكر چاپ را گذاشت و دستنويسى كرد ، همين‌طور نمىشود در مجالس رقص شركت نكرد ، به « مايو » پارتى و « آشپزخونه » پارتى نرفت ، عربدهء مستانه نكشيد ، پوكر نزد ، مد بالاى زانو نپوشيد زيرا همهء اينها پديدهء قرن مىباشند و اگر نكنند به عصر الاغ سوارى برگشته‌اند .\r\nكلمهء « پديدهء قرن » چه افراد بسيارى را بدبخت و چه خانواده‌هاى بىشمارى را متلاشى نموده است .\r\nمىگويند عصر علم است ، قرن اتم است ، زمان قمر مصنوعى است ، دورهء موشك فضاپيماست . بسيار خوب ، ما هم خدا را شكر مىكنيم كه در اين عصر و زمان و در اين قرن و عهد زندگى مىكنيم و آرزو مىكنيم كه هرچه بيشتر و بهتر از مزاياى علوم و صنايع استفاده كنيم . اما آيا در اين عصر همهء سرچشمه‌ها جز سرچشمهء علم خشك شده است ؟ تمام پديده‌هاى اين قرن محصول پيشرفتهاى علمى است ؟ آيا علم چنين ادعايى دارد كه طبيعتِ شخص عالم را صددرصد رام و مطيع و انسانى بكند ؟ .\r\nعلم در بارهء شخص عالم چنين ادعايى ندارد تا چه رسد به آنجا كه گروهى عالم و دانشمند با كمال صفا و خلوص نيت به كشف و جستجو مىپردازند و گروههايى جاه طلب ، هوسران ، پول پرست ، حاصل زحمات علمى آنها را در راه مقاصد پليد خودشان استخدام مىكنند . نالهء علم همواره از اينكه مورد سوء استفادهء طبيعت سركش بشر قرار مىگيرد بلند است . گرفتارى و بدبختى قرن ما همين است .\r\nعلم در ناحيهء فيزيك پيش مىرود و قوانين نور را كشف مىكند . گروهى سودجو\r\n\r\n","description":"","footnote":"","page_name":" 113 ","page_number":113},
  {"content":"\r\n\r\nهمين را وسيلهء تهيهء فيلمهاى خانمان برانداز قرار مىدهند . علم شيمى جلو مىرود و خواص تركيبات اشياء را به دست مىآورد . آنگاه افرادى به فكر استفاده مىافتند و بلايى براى جان بشر به نام « هروئين » مىسازند . علم تا درون اتم راه مىيابد و نيروى شگفت‌انگيز اتم را مهار مىكند اما پيش از آن كه كوچكترين استفاده‌اى در راه مصالح بشر بشود ، جاه طلبان دنيا از آن بمب اتمى مىسازند و بر سر مردم بيگناه مىريزند .\r\nوقتى به افتخار اينشتاين ، دانشمند بزرگ قرن بيستم ، جشنى به پا كردند ، خود وى پشت تريبون رفت و گفت : شما براى كسى جشن مىگيريد كه دانش او سبب ساختن بمب اتم شده است ؟ ! .\r\nاينشتاين نيروى دانش خود را به خاطر بمب به كار نينداخت ؛ جاه طلبى گروهى ديگر از دانش او اينچنين استفاده كرد .\r\nهروئين و بمب اتمى و فيلمهاى چنين و چنان را فقط به دليل اينكه « پديدهء قرن » مىباشند نمىتوان موجه دانست . اگر كاملترين بمبها را با آخرين نوع بمب افكن‌ها به وسيلهء زبده ترين تحصيل كرده‌ها بر سر مردم بيگناه بريزند ، از وحشيانه بودن اين كار ذره‌اى نمىكاهد .\r\n\r\n","description":"","footnote":"","page_name":" 114 ","page_number":114},
  {"content":"\r\n\r\n\r\nاسلام و تجدد زندگى\r\nدليل عمدهء كسانى كه مىگويند در حقوق خانوادگى بايد از سيستمهاى غربى پيروى كنيم اين است كه وضع زمان تغيير كرده و مقتضيات قرن بيستم اينچنين اقتضا مىكند . از اين رو اگر ما نظر خود را در بارهء اين مسأله روشن نكنيم بحثهاى ديگر ما ناقص خواهد بود .\r\nاگر بنا بشود تحقيق كافى و مشبعى در اين مسأله صورت گيرد ، اين سلسله مقالات گنجايش آن را ندارد زيرا مسائل زيادى بايد طرح و بحث شود كه بعضى فلسفى و بعضى فقهى و بعضى ديگر اخلاقى و اجتماعى است . اميدوارم در رساله‌اى كه در نظر دارم در موضوع « اسلام و مقتضيات زمان » بنگارم و يادداشتهايش آماده است ، همهء آنها را بررسى و در اختيار علاقه مندان بگذارم . فعلًا كافى است كه دو مطلب روشن شود :\r\nيكى اينكه هماهنگى با تغييرات زمان به اين سادگى نيست كه مدعيان بىخبر پنداشته و ورد زبان ساخته‌اند . در زمان ، هم پيشروى وجود دارد و هم انحراف ؛ بايد با پيشرفت زمان پيش رفت و با انحراف زمان مبارزه كرد . براى تشخيص ايندو از يكديگر بايد ديد پديده‌ها و جريانهاى نوى كه در زمان رخ مىدهد از چه منابعى سرچشمه مىگيرد و به سوى چه جهتى جريان دارد ؛ بايد ديد از كدام تمايل از\r\n\r\n","description":"","footnote":"","page_name":" 115 ","page_number":115},
  {"content":"\r\n\r\nتمايلات وجود آدميان و از كدام قشر از قشرهاى اجتماع سرچشمه گرفته است ؟ از تمايلات عالى و انسانى انسانها يا از تمايلات پست و حيوانى آنها ؟ آيا علما و دانشمندان و تحقيقات بىغرضانهء آنها منشأ به وجود آمدن اين جريان است يا هوسرانى و جاه طلبى و پول پرستى قشرهاى فاسد اجتماع ؟ اين مطلب در دو مقالهء پيش روشن شد .\r\n\r\nراز و رمز تحرك و انعطاف در قوانين اسلامى\r\nمطلب ديگرى كه بايد روشن شود اين است كه مفكران اسلامى عقيده دارند كه در دين اسلام راز و رمزى وجود دارد كه به اين دين خاصيت انطباق با ترقيات زمان بخشيده است ؛ عقيده دارند كه اين دين با پيشرفتهاى زمان و توسعهء فرهنگ و تغييرات حاصله از توسعه هماهنگ است . اكنون بايد ببينيم آن راز و رمز چيست و به عبارت ديگر آن « پيچ و لولايى » كه در ساختمان اين دين به كار رفته و به آن خاصيت تحرك بخشيده كه بدون آنكه نيازى به كنار گذاشتن يكى از دستورها باشد مىتواند با اوضاع متغير ناشى از توسعهء علم و فرهنگ هماهنگى كند و هيچ گونه تصادمى ميان آنها رخ ندهد ، چيست ؟ اين مطلبى است كه در اين مقاله بايد روشن شود .\r\nبعضى از خوانندگان توجه دارند و خودم بيش از همه متوجه هستم كه اين مطلب جنبهء فنى و تخصصى دارد و تنها در محيط اهل تخصص بايد طرح شود . اما نظر به اينكه در ميان پرسش كنندگان و علاقه مندان فراوان اين مسأله - كه همواره با آنها مواجه هستيم - افراد بدبين زيادند و باور نمىكنند كه چنين خاصيتى در اسلام وجود داشته باشد ، ما تا حدودى كه بدبينان را از بدبينى خارج كنيم و براى ديگران نمونه‌اى به دست دهيم وارد مطلب مىشويم .\r\nخوانندگان محترم براى اينكه بدانند اين گونه بحثها از نظر دورانديش علماى اسلام دور نمانده ، مىتوانند به كتاب بسيار نفيس تنبيه الامة تأليف مرحوم آية اللَّه نائينى ( اعلى اللَّه مقامه ) و به مقالهء گرانبهاى « ولايت و زعامت » به قلم استاد و علامهء بزرگ معاصر آقاى طباطبايى ( مدّ ظلّه ) كه در كتاب مرجعيت و روحانيت چاپ شده است و هر دو كتاب به زبان فارسى است مراجعه نمايند .\r\nراز اينكه دين مقدس اسلام با قوانين ثابت و لايتغيرى كه دارد با توسعهء تمدن و فرهنگ سازگار است و با صور متغير زندگى قابل انطباق است چند چيز است و ما\r\n\r\n","description":"","footnote":"","page_name":" 116 ","page_number":116},
  {"content":"\r\n\r\nقسمتى از آنها را شرح مىدهيم .\r\n\r\nتوجه به روح و معنى و بىتفاوتى نسبت به قالب و شكل\r\n1 . اسلام به شكل ظاهر و صورت زندگى كه وابستگى تام و تمامى به ميزان دانش بشر دارد نپرداخته است . دستورهاى اسلامى مربوط است به روح و معنى و هدف زندگى و بهترين راهى كه بشر بايد براى وصول به آن هدفها پيش بگيرد . علم نه هدف و روح زندگى را عوض مىكند و نه راه بهتر و نزديكتر و بىخطرترى به سوى هدفهاى زندگى نشان داده است . علم همواره وسايل بهتر و كاملترى براى تحصيل هدفهاى زندگى و پيمودن راه وصول به آن هدفها در اختيار قرار مىدهد .\r\nاسلام با قراردادن هدفها در قلمرو خود و واگذاشتن شكلها و صورتها و ابزارها در قلمرو علم و فن ، از هرگونه تصادمى با توسعهء فرهنگ و تمدن پرهيز كرده است ؛ بلكه با تشويق به عوامل توسعهء تمدن يعنى علم و كار و تقوا و اراده و همت و استقامت ، خود نقش عامل اصلى پيشرفت تمدن را به عهده گرفته است .\r\nاسلام شاخصهايى در خط سير بشر نصب كرده است . آن شاخصها از طرفى مسير و مقصد را نشان مىدهد و از طرف ديگر با علامتِ خطر انحرافها و سقوطها و تباهيها را ارائه مىدهد . تمام مقررات اسلامى يا از نوع شاخصهاى قسم اول است و يا از نوع شاخصهاى قسم دوم .\r\nوسايل و ابزارهاى زندگى در هر عصرى بستگى دارد به ميزان معلومات و اطلاعات علمى بشر . هر اندازه معلومات و اطلاعات توسعه يابد ابزارها كاملتر مىگردند و جاى ناقصترها را به حكم جبر زمان مىگيرند .\r\nدر اسلام يك وسيله و يا يك شكل ظاهرى و مادى نمىتوان يافت كه جنبهء « تقدس » داشته باشد تا يك نفر مسلمان خود را موظف بداند آن وسيله و شكل را براى هميشه حفظ كند .\r\nاسلام نگفته كه خياطى ، بافندگى ، كشاورزى ، حمل و نقل ، جنگ و يا هر كارى ديگر از اين قبيل بايد با فلان ابزار مخصوص باشد تا با پيشرفت علم كه آن ابزار منسوخ مىگردد ميان علم و دستور اسلام تضاد و تناقضى پيدا شود . اسلام نه براى كفش و لباس مد خاصى آورده و نه براى ساختمانها سبك و استيل معينى در نظر گرفته و نه براى توليد و توزيع ، ابزارهاى مخصوصى معين كرده است .\r\n\r\n","description":"","footnote":"","page_name":" 117 ","page_number":117},
  {"content":"\r\n\r\nاين يكى از جهاتى است كه كار انطباق اين دين را با ترقيات زمان آسان كرده است .\r\n\r\nقانون ثابت براى احتياج ثابت و قانون متغير براى احتياج متغير\r\n2 . يكى ديگر از خصوصيات دين اسلام كه اهميت فراوانى دارد اين است كه براى احتياجات ثابت بشر قوانين ثابت و براى احتياجات متغير وى وضع متغيرى در نظر گرفته است . پاره‌اى از احتياجات ، چه در زمينهء فردى و شخصى و چه در زمينه‌هاى عمومى و اجتماعى وضع ثابتى دارد ، در همهء زمانها يكسان است . آن نظامى كه بشر بايد به غرايز خود بدهد و آن نظامى كه بايد به اجتماع خود بدهد از نظر اصول [ و 
  ] كليات در همهء زمانها يكسان است .\r\nمن به مسألهء « نسبيت اخلاق » و مسألهء « نسبيت عدالت » كه طرفدارانى دارند واقفم و با توجه به نظريات طرفداران آنها عقيدهء خود را اظهار مىكنم .\r\nقسمتى ديگر از احتياجات بشر احتياجات متغير است و قوانين متغير و ناثابتى را ايجاب مىكند . اسلام در بارهء اين احتياجات متغير وضع متغيرى در نظر گرفته است ، از اين راه كه اوضاع متغير را با اصول ثابتى مربوط كرده است و آن اصول ثابت در هر وضع متغيرى قانون فرعى خاصى را به وجود مىآورد .\r\nمن اين مطلب را بيش از اين در اين مقاله نمىتوانم توضيح بدهم اما ذهن خوانندگان محترم را با ذكر چند مثال مىتوانم روشن كنم :\r\nدر اسلام يك اصل اجتماعى هست به اين صورت : «  وَ أَعِدُّوا لَهُمْ مَا اسْتَطَعْتُمْ مِنْ قُوَّةٍ  » « 1 » يعنىاى مسلمانان ، تا آخرين حد امكان در برابر دشمن نيرو تهيه كنيد . از طرف ديگر در سنت پيغمبر يك سلسله دستورها رسيده است كه در فقه به نام « سبق و رمايه » معروف است . دستور رسيده است كه خود و فرزندانتان تا حد مهارت كامل ، فنون اسب سوارى و تيراندازى را ياد بگيريد . اسب دوانى و تيراندازى جزء فنون نظامى آن عصر بوده است . بسيار واضح است كه ريشه و اصل قانون « سبق و رمايه » اصل «  وَ أَعِدُّوا لَهُمْ مَا اسْتَطَعْتُمْ مِنْ قُوَّةٍ  » است ؛ يعنى تير و شمشير و نيزه و كمان و قاطر و اسب از نظر اسلام اصالت ندارد ؛ آنچه اصالت دارد نيرومند بودن است ، آنچه اصالت دارد اين است كه مسلمانان در هر عصر و زمانى بايد تا آخرين حد امكان از لحاظ قواى نظامى\r\n\r\n\r\n\r\n\r\n","description":"","footnote":"\r\n( 1 ) . انفال / 60 .\r\n","page_name":" 118 ","page_number":118},
  {"content":"\r\n\r\nو دفاعى در برابر دشمن نيرومند باشند . لزوم مهارت در تيراندازى و اسب دوانى جامه‌اى است كه به تن لزوم نيرومندى پوشانيده شده است و به عبارت ديگر شكل اجرايى آن است . لزوم نيرومندى در مقابل دشمن قانون ثابتى است كه از احتياج ثابت و دائمى سرچشمه گرفته است .\r\nاما لزوم مهارت در تيراندازى و اسب دوانى مظهر يك احتياج موقت و متغير است و به تناسب عصر و زمان تغيير مىكند و با تغيير شرايط تمدن چيزهاى ديگر از قبيل تهيهء سلاحهاى گرم امروزى و مهارت و تخصص در به كار بردن آنها جاى آنها را مىگيرد .\r\nمثال ديگر : اصل اجتماعى ديگرى در قرآن بيان شده كه به مبادلهء ثروت مربوط است . اسلام اصل مالكيت فردى را پذيرفته است ، و البته ميان آنچه اسلام به نام مالكيت مىپذيرد با آنچه در دنياى سرمايه دارى مىگذرد تفاوتهايى وجود دارد كه اكنون جاى گفتگو در آنها نيست . لازمهء مالكيت فردى « مبادله » است .\r\nاسلام براى « مبادله » اصولى مقرر كرده است كه از آن جمله اين اصل است : «  وَ لا تَأْكُلُوا أَمْوالَكُمْ بَيْنَكُمْ بِالْباطِلِ  » « 1 » يعنى ثروت را بيهوده در ميان خود به جريان نيندازيد ؛ يعنى مال و ثروت كه دست به دست مىگردد و از دست توليدكننده و صاحب اختيار اول خارج شده به دست ديگرى مىافتد و از دست آن ديگرى به دست سومى مىافتد بايد در مقابل فايدهء مشروعى باشد كه به صاحب ثروت عايد مىشود . دست به دست شدن ثروت بدون آنكه يك فايده‌اى كه ارزش انسانى داشته باشد عايد صاحب ثروت بشود ممنوع است . اسلام مالكيت را مساوى با اختيار مطلق نمىداند .\r\nاز طرف ديگر در مقررات اسلامى تصريح شده كه خريد و فروش بعضى چيزها از آن جمله خون و مدفوع انسان ممنوع است ، چرا ؟ چون خون انسان يا گوسفند مصرف مفيدى كه آنها را باارزش كند و جزء ثروت انسان قرار دهد نداشته است . ريشهء ممنوعيت خريد و فروش خون و مدفوع ، اصل «  وَ لا تَأْكُلُوا أَمْوالَكُمْ بَيْنَكُمْ بِالْباطِلِ  » است .\r\nممنوعيت خون و مدفوع از نظر اسلام اصالت ندارد ؛ آنچه اصالت دارد اين است كه مبادله بايد ميان دو شئ مفيد به حال بشر صورت بگيرد . ممنوعيت امثال خون و مدفوع انسان جامه‌اى است كه به تن ممنوعيت گردش بيهودهء ثروت پوشانيده شده\r\n\r\n\r\n\r\n\r\n","description":"","footnote":"\r\n( 1 ) . بقره / 188 .\r\n","page_name":" 119 ","page_number":119},
  {"content":"\r\n\r\nاست ، به عبارت ديگر شكل اجرايى اصل «  وَ لا تَأْكُلُوا أَمْوالَكُمْ بَيْنَكُمْ بِالْباطِلِ  » است ؛ بلكه اگر پاى مبادله هم در ميان نباشد هيچ ثروتى را نمىتوان بيهوده از ديگرى تملك كرد و به مصرف رسانيد .\r\nاين اصل يك اصل ثابت و همه زمانى است و از احتياج اجتماعى ثابتى سرچشمه گرفته است اما اينكه خون و مدفوع ثروت شمرده نشود و قابل مبادله نباشد مربوط است به عصر و زمان و درجهء تمدن ، و با تغيير شرايط و پيشرفت علوم و صنايع و امكان استفاده‌هاى صحيح و مفيدى از آنها ، تغيير حكم مىدهند .\r\nمثال ديگر : اميرالمؤمنين على عليه السلام در اواخر عمر با اينكه مويش سپيد شده بود رنگ نمىبست ، محاسنش همچنان سپيد بود . شخصى به آن حضرت گفت : مگر پيغمبر اكرم دستور نداد كه : « موى سپيد را با رنگ بپوشانيد » ؟ فرمود : چرا . گفت : پس چرا تو رنگ نمىبندى ؟ فرمود : در آن وقت كه پيغمبر اكرم اين دستور را داد مسلمانان از لحاظ عدد اندك بودند . در ميان آنها عده‌اى پيرمرد وجود داشت كه در جنگها شركت مىكردند . دشمن كه به صف سربازان مسلمان نظر مىافكند و آن پيرمردان سپيدمو را مىديد ، اطمينان روحى پيدا مىكرد كه با عده‌اى پيرمرد طرف است و روحيه‌اش قوى مىشد . پيغمبر اكرم دستور داد كه رنگ ببندند تا دشمن به پيرى آنها پى نبرد . آنگاه على فرمود : اين دستور را پيغمبر اكرم در وقتى صادر كرد كه عدد مسلمانان كم بود و لازم بود از اين گونه وسايل نيز استفاده شود . اما امروز كه اسلام سراسر جهان را فرا گرفته است نيازى به اين كار نيست . هر كسى آزاد است كه رنگ ببندد يا رنگ نبندد .\r\nاز نظر على عليه السلام دستور پيغمبر اكرم به اينكه « رنگ ببنديد » اصالت نداشته است ، شكل اجرايى دستور ديگرى بوده است ، جامه‌اى بوده است كه به تن يك قانون اصلى يعنى كمك نكردن به تقويت روحيهء دشمن پوشانيده شده بوده است .\r\nاسلام ، هم به شكل و ظاهر و پوسته اهميت مىدهد و هم به روح و باطن و مغز ، اما همواره شكل و ظاهر را براى روح و باطن ، پوسته را براى هسته ، قشر را براى مغز و جامه را براى تن مىخواهد .\r\n\r\nمسألهء تغيير خط\r\nامروز در كشور ما مسأله‌اى مطرح است به نام « تغيير خط » . اين مسأله همچنان كه از نظر زبان و ادب فارسى قابل بررسى است ، از نظر اصول اسلامى نيز قابل بررسى\r\n\r\n","description":"","footnote":"","page_name":" 120 ","page_number":120},
  {"content":"\r\n\r\nاست . اين مسأله را از نظر اسلامى به دو شكل مىتوان طرح كرد : يكى به اين شكل كه آيا اسلام الفباى مخصوصى دارد و ميان الفباها فرق مىگذارد ؟ آيا اسلام الفباى امروز ما را كه به نام الفباى عربى معروف است از آنِ خود مىداند و الفباهاى ديگر را مانند الفباى لاتين بيگانه مىشمارد ؟ البته نه . از نظر اسلام كه يك دين جهانى است همهء الفباها على السويه است .\r\nشكل ديگر اين مسأله اين است كه تغيير خط و الفبا چه تأثيرى در جذب شدن و هضم شدن ملت مسلمان در بيگانگان دارد ؟ چه تأثيرى در قطع روابط اين ملت با فرهنگ خودش دارد كه به هر حال معارف اسلامى و علمى خود را در طول چهارده قرن با اين الفبا نوشته است ؟ و آيا نقشهء تغيير خط به دست چه كسانى طرح شده و چه كسانى مجرى آن مىباشند ؟ اينهاست كه بايد بررسى شود .\r\n\r\nطفيلىگرى حرام است نه كلاه لگنى\r\nامثال من گاهى با سؤالاتى مواجه مىشويم كه با لحن تحقير و مسخره آميزى مىپرسند : آقا سواره ( ايستاده ) غذا خوردن شرعاً چه صورتى دارد ؟ ! با قاشق و چنگال خوردن چطور ؟ ! آيا كلاه لگنى به سر گذاشتن حرام است ؟ ! آيا استعمال لغت بيگانه حرام است ؟ ! . . .\r\nدر جواب اينها مىگوييم : اسلام دستور خاصى در اين موارد نياورده است . اسلام نه گفته با دست غذا بخور و نه گفته با قاشق بخور ؛ گفته به هر حال نظافت را رعايت كن . از نظر كفش و كلاه و لباس نيز اسلام مد مخصوصى نياورده است . از نظر اسلام زبان انگليسى و ژاپنى و فارسى يكى است . اما . . .\r\nاما اسلام يك چيز ديگر گفته است ؛ گفته شخصيت باختن حرام است ، مرعوب ديگران شدن حرام است ، تقليد كوركورانه كردن حرام است ، هضم شدن و محو شدن در ديگران حرام است ، طفيلىگرى حرام است ، افسون شدن در مقابل بيگانه ( مانند خرگوشى كه در مقابل مار افسون مىشود ) حرام است ، الاغ مردهء بيگانه را قاطر پنداشتن حرام است ، انحرافات و بدبختيهاى آنها را به نام « پديدهء قرن » جذب كردن حرام است ، اعتقاد به اينكه ايرانى بايد جسماً و روحاً و ظاهراً و باطناً فرنگى بشود حرام است ، چهار صباح به پاريس رفتن و مخرج « را » را به مخرج « غين » تبديل كردن و به جاى « رفتم » « غفتم » گفتن حرام است .\r\n\r\n","description":"","footnote":"","page_name":" 121 ","page_number":121},
  {"content":"\r\n\r\n\r\nمسألهء اهم و مهم\r\n3 . يكى ديگر از جهاتى كه به اسلام امكان انطباق با مقتضيات زمان مىدهد ، جنبهء عقلانى دستورهاى اين دين است . اسلام به پيروان خود اعلام كرده است كه همهء دستورهاى او ناشى از يك سلسله مصالح عاليه است ، و از طرف ديگر در خود اسلام درجهء اهميت مصلحتها بيان شده است . اين جهت ، كار كارشناسان واقعى اسلام را در زمينه‌هايى كه مصالح گوناگونى در خلاف جهت يكديگر پديد مىآيند آسان مىكند .\r\nاسلام اجازه داده است كه در اين گونه موارد كارشناسان اسلامى درجهء اهميت مصلحتها را بسنجند و با توجه به راهنماييهايى كه خود اسلام كرده است مصلحتهاى مهمتر را انتخاب كنند . فقها اين قاعده را به نام « اهم و مهم » مىنامند . در اينجا نيز مثالهاى زيادى دارم اما از ذكر آنها صرف نظر مىكنم .\r\n\r\nقوانينى كه حق « و تو » دارند\r\n4 . يكى ديگر از جهاتى كه به اين دين خاصيت تحرك و انطباق بخشيده و آن را زنده و جاويد نگه مىدارد اين است كه يك سلسله قواعد و قوانين در خود اين دين وضع شده كه كار آنها كنترل و تعديل قوانين ديگر است . فقها اين قواعد را قواعد « حاكمه » مىنامند ، مانند قاعدهء « لا حَرَج » و قاعدهء « لا ضَرَر » كه بر سراسر فقه حكومت مىكنند . كار اين سلسله قواعد كنترل و تعديل قوانين ديگر است . در حقيقت ، اسلام براى اين قاعده‌ها نسبت به ساير قوانين و مقررات حق « و تو » قائل شده است .\r\nاينها نيز داستان درازى دارد كه نمىتوانم وارد آن بشوم .\r\n\r\nاختيارات حاكم\r\nعلاوه بر آنچه گفته شد يك سلسله « پيچ و لولا » هاى ديگر نيز در ساختمان دين مقدس اسلام به كار رفته است كه به اين دين خاصيت ابديت و خاتميت بخشيده است .\r\nمرحوم آية اللَّه نائينى و حضرت علامهء طباطبايى در اين جهت بيشتر بر روى اختياراتى كه اسلام به حكومت صالحهء اسلامى تفويض كرده است تكيه كرده‌اند .\r\n\r\nاصل اجتهاد\r\nاقبال پاكستانى مىگويد : « اجتهاد قوهء محركهء اسلام است » . اين سخن سخن\r\n\r\n","description":"","footnote":"","page_name":" 122 ","page_number":122},
  {"content":"\r\n\r\nدرستى است اما عمده خاصيت « اجتهادپذيرى » اسلام است . اگر چيز ديگرى به جاى اسلام بگذاريم مىبينيم كار اجتهاد چقدر دشوار است بلكه راه آن بسته است . عمده اين است كه در ساختمان اين دين عجيب آسمانى چه رمزهايى به كار رفته است كه اين گونه به آن خاصيت هماهنگى با پيشرفت تمدن داده است .\r\nبوعلى در شفا نيز ضرورت « اجتهاد » را روى همين اصل بيان مىكند و مىگويد :\r\nچون اوضاع زمان متغير است و پيوسته مسائل جديدى پيش مىآيد ، از طرف ديگر اصول كلى اسلامى ثابت و لايتغير است ، ضرورت دارد در همهء عصرها و زمانها افرادى باشند كه با معرفت و خبرويّت كامل در مسائل اسلامى و با توجه به مسائل نوى كه در هر عصر پديد مىآيند پاسخگوى احتياجات مسلمين بوده باشند .\r\nدر متمم قانون اساسى ايران نيز چنين پيش بينى شده است كه در هر عصرى هيأتى از مجتهدين كه كمتر از پنج نفر نباشند و « مطلع از مقتضيات زمان » هم باشند ، بر قوانين مصوبه نظارت نمايند . منظور نويسندگان اين ماده اين بوده است كه همواره افرادى كه نه « جامد » باشند و نه « جاهل » ، نه مخالف با پيشرفتهاى زمان باشند و نه تابع و مقلّد ديگران ، بر قوانين مملكتى نظارت نمايند .\r\nنكته‌اى كه لازم است تذكر دهم اين است كه « اجتهاد » به مفهوم واقعى كلمه ، يعنى تخصص و كارشناسى فنى در مسائل اسلامى ، چيزى نيست كه هر « از مكتب گريخته‌اى » به بهانهء اينكه چند صباحى در يكى از حوزه‌هاى علميه بسر برده است بتواند ادعا كند .\r\nقطعاً براى تخصص در مسائل اسلامى و صلاحيت اظهار نظر ، يك عمر اگر كم نباشد زياد نيست ، آن هم به شرط اينكه شخص از ذوق و استعداد نيرومندى برخوردار و توفيقات الهى شامل حالش بوده باشد .\r\nگذشته از تخصص و اجتهاد ، افرادى مىتوانند مرجع رأى و نظر شناخته شوند كه از حداكثر تقوا و خداشناسى و خداترسى بهره‌مند بوده باشند . تاريخ اسلام افرادى را نشان مىدهد كه با همهء صلاحيت علمى و اخلاقى هنگامى كه مىخواسته‌اند اظهار نظرى بكنند مانند بيد بر خود مىلرزيده‌اند .\r\nبار ديگر از خوانندگان محترم معذرت مىخواهم كه دامنهء سخن در اين بحث به اين مطالب كشيد .\r\n\r\n","description":"","footnote":"","page_name":" 123 ","page_number":123},
  {"content":"\r\n . \r\n","description":"","footnote":"","page_name":" 124 ","page_number":124},
  {"content":"\r\n\r\n\r\nبخش پنجم : مقام انسانى زن از نظر قرآن\r\n* اسلام اصل مساوات انسانها را در بارهء زن و مرد نيز رعايت كرده است .\r\n* اسلام با تساوى حقوق زن و مرد مخالف نيست ، با تشابه حقوق آنها مخالف است .\r\n* اسلام نظريات تحقيرآميزى كه نسبت به زن وجود داشته منسوخ كرده است .\r\n* قرآن در داستانهاى خود توازن را حفظ كرده ، قهرمانان داستانها را منحصر به مردان نكرده است .\r\n* زن اگر بخواهد از حقوقى مساوى با مرد بهره‌مند شود بايد مشابهت حقوقى با مرد را از ميان بردارد .\r\n* علماى اسلام با تبيين اصل « عدل » پايهء فلسفهء حقوق را بنا نهادند .\r\n* شرقى انسانيت را در گذشت و نيكى مىبيند و غربى در به دست آوردن حقوق .\r\n* اعلاميهء حقوق بشر فلسفه است نه قانون ، بايد به تصديق فيلسوفان برسد نه به تصويب نمايندگان .\r\n* احترام به انسان كه اساس اعلاميهء حقوق بشر است ، از دير زمان مورد تأييد شرق و اسلام است .\r\n* دنياى غرب از طرفى تا آخرين حد ممكن مقام انسانى را پايين مىآورد و از طرف ديگر به نام حقوق بشر اعلاميهء بالا بلند صادر مىكند .\r\n* بيچارگيهاى بشر امروز از آن است كه « خود » را از ياد برده است .\r\n* احترام انسان با فلسفهء شرق سازگار است نه با فلسفهء غرب .\r\n\r\n","description":"","footnote":"","page_name":" 125 ","page_number":125},
  {"content":"\r\n . \r\n","description":"","footnote":"","page_name":" 126 ","page_number":126},
  {"content":"\r\n\r\n\r\nمقام انسانى زن از نظر قرآن\r\nاسلام زن را چگونه موجودى مىداند ؟ آيا از نظر شرافت و حيثيت انسانى او را برابر با مرد مىداند و يا او را جنس پست‌تر مىشمارد ؟ اين پرسشى است كه اكنون مىخواهيم به پاسخ آن بپردازيم .\r\n\r\nفلسفهء خاص اسلام در بارهء حقوق خانوادگى\r\nاسلام در مورد حقوق خانوادگى زن و مرد فلسفهء خاصى دارد كه با آنچه در چهارده قرن پيش مىگذشته و با آنچه در جهان امروز مىگذرد مغايرت دارد . اسلام براى زن و مرد در همهء موارد يك نوع حقوق و يك نوع وظيفه و يك نوع مجازات قائل نشده است ؛ پاره‌اى از حقوق و تكاليف و مجازاتها را براى مرد مناسبتر دانسته و پاره‌اى از آنها را براى زن ، و در نتيجه در مواردى براى زن و مرد وضع مشابه و در موارد ديگر وضع نامشابهى در نظر گرفته است .\r\nچرا ؟ روى چه حسابى ؟ آيا بدان جهت است كه اسلام نيز مانند بسيارى از مكتبهاى ديگر نظريات تحقيرآميزى نسبت به زن داشته و زن را جنس پست‌تر مىشمرده است و يا علت و فلسفهء ديگرى دارد ؟ .\r\nمكرر در نطقها و سخنرانيها و نوشته‌هاى پيروان سيستمهاى غربى شنيده و\r\n\r\n","description":"","footnote":"","page_name":" 127 ","page_number":127},
  {"content":"\r\n\r\nخوانده‌ايد كه مقررات اسلامى را در مورد مهر و نفقه و طلاق و تعدد زوجات و امثال اينها به عنوان تحقير و توهينى نسبت به جنس زن ياد كرده‌اند ؛ چنين وانمود مىكنند كه اين امور هيچ دليلى ندارد جز اينكه فقط جانب مرد رعايت شده است .\r\nمىگويند تمام مقررات و قوانين جهان قبل از قرن بيستم بر اين پايه است كه مرد جنساً شريفتر از زن است و زن براى استفاده و استمتاع مرد آفريده شده است ، حقوق اسلامى نيز بر محور مصالح و منافع مرد دور مىزند .\r\nمىگويند اسلام دين مردان است و زن را انسان تمام عيار نشناخته و براى او حقوقى كه براى يك انسان لازم است وضع نكرده است . اگر اسلام زن را انسان تمام عيار مىدانست تعدد زوجات را تجويز نمىكرد ، حق طلاق را به مرد نمىداد ، شهادت دو زن را با يك مرد برابر نمىكرد ، رياست خانواده را به شوهر نمىداد ، ارث زن را مساوى با نصف ارث مرد نمىكرد ، براى زن قيمت به نام مهر قائل نمىشد ، به زن استقلال اقتصادى و اجتماعى مىداد و او را جيره خوار و واجب النفقهء مرد قرار نمىداد . اينها مىرساند كه اسلام نسبت به زن نظريات تحقيرآميزى داشته است و او را وسيله و مقدمه براى مرد مىدانسته است . مىگويند اسلام با اينكه دين مساوات است و اصل مساوات را در جاهاى ديگر رعايت كرده است ، در مورد زن و مرد رعايت نكرده است .\r\nمىگويند اسلام براى مردان امتياز حقوقى و ترجيح حقوقى قائل شده است و اگر امتياز و ترجيح حقوقى براى مردان قائل نبود مقررات بالا را وضع نمىكرد .\r\nاگر بخواهيم به استدلال اين آقايان شكل منطقى ارسطويى بدهيم به اين صورت در مىآيد : اگر اسلام زن را انسان تمام عيار مىدانست حقوق مشابه و مساوى با مرد براى او وضع مىكرد ، لكن حقوق مشابه و مساوى براى او قائل نيست ، پس زن را يك انسان واقعى نمىشمارد .\r\n\r\nتساوى يا تشابه ؟\r\nاصلى كه در اين استدلال به كار رفته اين است كه لازمهء اشتراك زن و مرد در حيثيت و شرافت انسانى ، يكسانى و تشابه آنها در حقوق است . مطلبى هم كه از نظر فلسفى بايد انگشت روى آن گذاشت اين است كه لازمهء اشتراك زن و مرد در حيثيت انسانى چيست ؟ آيا لازمه‌اش اين است كه حقوقى مساوى يكديگر داشته باشند\r\n\r\n","description":"","footnote":"","page_name":" 128 ","page_number":128},
  {"content":"\r\n\r\nبه طورى كه ترجيح و امتياز حقوقى در كار نباشد ؟ يا لازمه‌اش اين است كه حقوق زن و مرد علاوه بر تساوى و برابرى ، متشابه و يكنواخت هم بوده باشند و هيچ گونه تقسيم كار و تقسيم وظيفه‌اى در كار نباشد ؟ شك نيست كه لازمهء اشتراك زن و مرد در حيثيت انسانى و برابرى آنها از لحاظ انسانيت ، برابرى آنها در حقوق انسانى است اما تشابه آنها در حقوق چطور ؟ .\r\nاگر بنا بشود تقليد و تبعيت كوركورانه از فلسفهء غرب را كنار بگذاريم و در افكار و آراء فلسفى كه از ناحيهء آنها مىرسد به خود اجازهء فكر و انديشه بدهيم ، اول بايد ببينيم آيا لازمهء تساوى حقوق تشابه حقوق هم هست يا نه ؟ تساوى غير از تشابه است ؛ تساوى برابرى است و تشابه يكنواختى . ممكن است پدرى ثروت خود را به طور متساوى ميان فرزندان خود تقسيم كند اما به‌طور متشابه تقسيم نكند . مثلًا ممكن است اين پدر چند قلم ثروت داشته باشد : هم تجارتخانه داشته باشد و هم ملك مزروعى و هم مستغلات اجارى ، ولى نظر به اينكه قبلًا فرزندان خود را استعداديابى كرده است ، در يكى ذوق و سليقهء تجارت ديده است و در ديگرى علاقه به كشاورزى و در سومى مستغل دارى ، هنگامى كه مىخواهد ثروت خود را در حيات خود ميان فرزندان تقسيم كند ، با در نظر گرفتن اينكه آنچه به همهء فرزندان مىدهد از لحاظ ارزش مساوى با يكديگر باشد و ترجيح و امتيازى از اين جهت در كار نباشد ، به هر كدام از فرزندان خود همان سرمايه را مىدهد كه قبلًا در آزمايش استعداديابى آن را مناسب يافته است .\r\nكميت غير از كيفيت است ، برابرى غير از يكنواختى است . آنچه مسلّم است اين است كه اسلام حقوق يكجور و يكنواختى براى زن و مرد قائل نشده است ، ولى اسلام هرگز امتياز و ترجيح حقوقى براى مردان نسبت به زنان قائل نيست . اسلام اصل مساوات انسانها را در بارهء زن و مرد نيز رعايت كرده است . اسلام با تساوى حقوق زن و مرد مخالف نيست ، با تشابه حقوق آنها مخالف است .\r\nكلمهء « تساوى » و « مساوات » چون مفهوم برابرى و عدم امتياز در آنها گنجانيده شده است جنبهء « تقدس » پيدا كرده‌اند ، جاذبه دارند ، احترام شنونده را جلب مىكنند ، خصوصاً اگر با كلمهء « حقوق » توأم گردند .\r\nتساوى حقوق ! چه تركيب قشنگ و مقدسى ! چه كسى است كه وجدانى و فطرت پاكى داشته باشد و در مقابل اين دو كلمه خاضع نشود ؟ !\r\n\r\n","description":"","footnote":"","page_name":" 129 ","page_number":129},
  {"content":"\r\n\r\nاما نمىدانم چرا كار ما - كه روزى پرچمدار علم و فلسفه و منطق در جهان بوده‌ايم - بايد به آنجا بكشد كه ديگران بخواهند نظريات خود را در باب « تشابه حقوق زن و مرد » با نام مقدس « تساوى حقوق » به ما تحميل كنند ؟ ! اين درست مثل اين است كه يك نفر لبوفروش بخواهد لبو بفروشد اما به نام گلابى تبليغ كند .\r\nآنچه مسلّم است اين است كه اسلام در همه جا براى زن و مرد حقوق مشابهى وضع نكرده است ، همچنانكه در همهء موارد براى آنها تكاليف و مجازاتهاى مشابهى نيز وضع نكرده است . اما آيا مجموع حقوقى كه براى زن قرار داده ارزش كمترى دارد از آنچه براى مردان قرار داده ؟ البته خير ، چنان كه ثابت خواهيم كرد .\r\nدر اينجا سؤال دومى پيدا مىشود و آن اينكه علت اينكه اسلام حقوق زن و مرد را در بعضى موارد ، نامشابه قرار داده چيست ؟ چرا آنها را مشابه يكديگر قرار نداده است ؟ آيا اگر حقوق زن و مرد ، هم مساوى باشد و هم مشابه بهتر است يا اينكه فقط مساوى باشد و مشابه نباشد . براى بررسى كامل اين مطلب لازم است كه در سه قسمت بحث كنيم :\r\n1 . نظر اسلام در بارهء مقام انسانى زن از نظر خلقت و آفرينش .\r\n2 . تفاوتهايى كه در خلقت زن و مرد هست براى چه هدفهايى است ؟ آيا اين تفاوتها سبب مىشود كه زن و مرد از لحاظ حقوق طبيعى و فطرى وضع نامشابهى داشته باشند يا نه ؟ .\r\n3 . تفاوتهايى كه در مقررات اسلامى ميان زن و مرد هست كه آنها را در بعضى قسمتها در وضع نامشابهى قرار مىدهد بر اساس چه فلسفه‌اى است ؟ آيا آن فلسفه‌ها هنوز هم به استحكام خود باقى است يا نه ؟\r\n\r\nمقام زن در جهان بينى اسلامى\r\nاما قسمت اول . قرآن تنها مجموعهء قوانين نيست . محتويات قرآن صرفاً يك سلسله مقررات و قوانين خشك بدون تفسير نيست . در قرآن ، هم قانون است و هم تاريخ و هم موعظه و هم تفسير خلقت و هم هزاران مطلب ديگر . قرآن همان طورى كه در مواردى به شكل بيان قانون دستورالعمل معين مىكند در جاى ديگر وجود و هستى را تفسير مىكند ، راز خلقت زمين و آسمان و گياه و حيوان و انسان و راز موتها و حياتها ، عزتها و ذلتها ، ترقيها و انحطاطها ، ثروتها و فقرها را بيان مىكند .\r\n\r\n","description":"","footnote":"","page_name":" 130 ","page_number":130},
  {"content":"\r\n\r\nقرآن كتاب فلسفه نيست ، اما نظر خود را در بارهء جهان و انسان و اجتماع - كه سه موضوع اساسى فلسفه است - به‌طور قاطع بيان كرده است . قرآن به پيروان خود تنها قانون تعليم نمىدهد و صرفاً به موعظه و پند و اندرز نمىپردازد بلكه با تفسير خلقت به پيروان خود طرز تفكر و جهان بينى مخصوص مىدهد . زيربناى مقررات اسلامى در بارهء امور اجتماعى از قبيل مالكيت ، حكومت ، حقوق خانوادگى و غيره همانا تفسيرى است كه از خلقت و اشياء مىكند .\r\nاز جمله مسائلى كه در قرآن كريم تفسير شده موضوع خلقت زن و مرد است . قرآن در اين زمينه سكوت نكرده و به ياوه گويان مجال نداده است كه از پيش خود براى مقررات مربوط به زن و مرد فلسفه بتراشند و مبناى اين مقررات را نظر تحقيرآميز اسلام نسبت به زن معرفى كنند . اسلام ، پيشاپيش نظر خود را در بارهء زن بيان كرده است .\r\nاگر بخواهيم ببينيم نظر قرآن در بارهء خلقت زن و مرد چيست ، لازم است به مسألهء سرشت زن و مرد - كه در ساير كتب مذهبى نيز مطرح است - توجه كنيم . قرآن نيز در اين موضوع سكوت نكرده است . بايد ببينيم قرآن زن و مرد را يك سرشتى مىداند يا دوسرشتى ؛ يعنى آيا زن و مرد داراى يك طينت و سرشت مىباشند و يا داراى دو طينت و سرشت ؟ قرآن با كمال صراحت در آيات متعددى مىفرمايد كه زنان را از جنس مردان و از سرشتى نظير سرشت مردان آفريده‌ايم . قرآن در بارهء آدم اوّل مىگويد : « همهء شما را از يك پدر آفريديم و جفت آن پدر را از جنس خود او قرار داديم » ( سورهء نساء آيهء 1 ) . در بارهء همهء آدميان مىگويد : « خداوند از جنس خود شما براى شما همسر آفريد » ( سورهء نساء و سورهء نحل و سورهء روم ) .\r\nدر قرآن از آنچه در بعضى از كتب مذهبى هست كه زن از مايه‌اى پست‌تر از مايهء مرد آفريده شده و يا اينكه به زن جنبهء طفيلى و چپى داده‌اند و گفته‌اند كه همسر آدمِ اوّل از عضوى از اعضاى طرف چپ او آفريده شده ، اثر و خبرى نيست . عليهذا در اسلام نظريهء تحقيرآميزى نسبت به زن از لحاظ سرشت و طينت وجود ندارد .\r\nيكى ديگر از نظريات تحقيرآميزى كه در گذشته وجود داشته است و در ادبيات جهان آثار نامطلوبى بجا گذاشته است اين است كه زن عنصر گناه است ، از وجود زن شر و وسوسه برمىخيزد ، زن شيطان كوچك است . مىگويند در هر گناه و جنايتى كه مردان مرتكب شده‌اند زنى در آن دخالت داشته است . مىگويند مرد در ذات خود از\r\n\r\n","description":"","footnote":"","page_name":" 131 ","page_number":131},
  {"content":"\r\n\r\nگناه مبرّاست و اين زن است كه مرد را به گناه مىكشاند . مىگويند شيطان مستقيماً در وجود مرد راه نمىيابد و فقط از طريق زن است كه مردان را مىفريبد ؛ شيطان زن را وسوسه مىكند و زن مرد را . مىگويند آدمِ اوّل كه فريب شيطان را خورد و از بهشت سعادت بيرون رانده شد ، از طريق زن بود ؛ شيطان حوّا را فريفت و حوّا آدم را .\r\nقرآن داستان بهشت آدم را مطرح كرده و لى هرگز نگفته كه شيطان يا مار حوّا را فريفت و حوّا آدم را . قرآن نه حوّا را به عنوان مسؤول اصلى معرفى مىكند و نه او را از حساب خارج مىكند . قرآن مىگويد : به آدم گفتيم خودت و همسرت در بهشت سكنى گزينيد و از ميوه‌هاى آن بخوريد . قرآن آنجا كه پاى وسوسهء شيطان را به ميان مىكشد ضميرها را به شكل « تثنيه » مىآورد ، مىگويد «  فَوَسْوَسَ لَهُمَا الشَّيْطانُ  » « 1 » شيطان آن دو را وسوسه كرد «  فَدَلَّاهُما بِغُرُورٍ  » « 2 » شيطان آن دو را به فريب راهنمايى كرد «  وَ قاسَمَهُما إِنِّي لَكُما لَمِنَ النَّاصِحِينَ  » « 3 » يعنى شيطان در برابر هر دو سوگند ياد كرد كه جز خير آنها را نمىخواهد .\r\nبه اين ترتيب قرآن با يك فكر رايج آن عصر و زمان كه هنوز هم در گوشه و كنار جهان بقايايى دارد ، سخت به مبارزه پرداخت و جنس زن را از اين اتهام كه عنصر وسوسه و گناه و شيطان كوچك است مبرّا كرد .\r\nيكى ديگر از نظريات تحقيرآميزى كه نسبت به زن وجود داشته است در ناحيهء استعدادهاى روحانى و معنوى زن است ؛ مىگفتند زن به بهشت نمىرود ، زن مقامات معنوى و الهى را نمىتواند طى كند ، زن نمىتواند به مقام قرب الهى آن‌طور كه مردان مىرسند برسد . قرآن در آيات فراوانى تصريح كرده است كه پاداش اخروى و قرب الهى به جنسيت مربوط نيست ، به ايمان و عمل مربوط است ، خواه از طرف زن باشد و يا از طرف مرد . قرآن در كنار هر مرد بزرگ و قدّيسى از يك زن بزرگ و قدّيسه ياد مىكند . از همسران آدم و ابراهيم و از مادران موسى و عيسى در نهايت تجليل ياد كرده است . اگر همسران نوح و لوط را به عنوان زنانى ناشايسته براى شوهرانشان ذكر مىكند ، از زن فرعون نيز به عنوان زن بزرگى كه گرفتار مرد پليدى بوده است غفلت نكرده است . گويى قرآن خواسته است در داستانهاى خود توازن را حفظ كند و\r\n\r\n\r\n\r\n\r\n","description":"","footnote":"\r\n( 1 ) . اعراف / 20 .\r\n( 2 ) . اعراف / 22 .\r\n( 3 ) . اعراف / 21 .\r\n","page_name":" 132 ","page_number":132},
  {"content":"\r\n\r\nقهرمانان داستانها را منحصر به مردان ننمايد .\r\nقرآن در بارهء مادر موسى مىگويد : ما به مادر موسى وحى فرستاديم كه كودك را شير بده و هنگامى كه بر جان او بيمناك شدى او را به دريا بيفكن و نگران نباش كه ما او را به سوى تو باز پس خواهيم گردانيد .\r\nقرآن در بارهء مريم ، مادر عيسى ، مىگويد : كار او به آنجا كشيده شده بود كه در محراب عبادت همواره ملائكه با او سخن مىگفتند و گفت وشنود مىكردند ، از غيب براى او روزى مىرسيد ، كارش از لحاظ مقامات معنوى آنقدر بالا گرفته بود كه پيغمبر زمانش را در حيرت فرو برده ، او را پشت سر گذاشته بود ، زكريا در مقابل مريم مات و مبهوت مانده بود .\r\nدر تاريخ خود اسلام زنان قدّيسه و عاليقدر فراوانند . كمتر مردى است به پايهء خديجه برسد ، و هيچ مردى جز پيغمبر و على به پايهء حضرت زهرا نمىرسد . حضرت زهرا بر فرزندان خود كه امامند و بر پيغمبران غير از خاتم الانبياء برترى دارد . اسلام در سير من الخلق الى الحق يعنى در حركت و مسافرت به سوى خدا هيچ تفاوتى ميان زن و مرد قائل نيست . تفاوتى كه اسلام قائل است در سير من الحق الى الخلق است ، در بازگشت از حق به سوى مردم و تحمل مسؤوليت پيغامبرى است كه مرد را براى اين كار مناسبتر دانسته است .\r\nيكى ديگر از نظريات تحقيرآميزى كه نسبت به زن وجود داشته است ، مربوط است به رياضت جنسى و تقدس تجرد و عزوبت . چنان كه مىدانيم در برخى آيينها رابطهء جنسى ذاتاً پليد است . به عقيدهء پيروان آن آيينها تنها كسانى به مقامات معنوى نايل مىگردند كه همهء عمر مجرد زيست كرده باشند . يكى از پيشوايان معروف مذهبى جهان مىگويد : « با تيشهء بكارت درخت ازدواج را از بن بركنيد » . همان پيشوايان ازدواج را فقط از جنبهء دفع افسد به فاسد اجازه مىدهند ؛ يعنى مدعى هستند كه چون غالب افراد قادر نيستند با تجرد صبر كنند و اختيار از كفشان ربوده مىشود و گرفتار فحشا مىشوند و با زنان متعددى تماس پيدا مىكنند ، پس بهتر است ازدواج كنند تا با بيش از يك زن در تماس نباشند . ريشهء افكار رياضت طلبى و طرفدارى از تجرد و عزوبت ، بدبينى به جنس زن است ؛ محبت زن را جزء مفاسد بزرگ اخلاقى به حساب مىآورند .\r\nاسلام با اين خرافه سخت نبرد كرد ؛ ازدواج را مقدس و تجرد را پليد شمرد . اسلام\r\n\r\n","description":"","footnote":"","page_name":" 133 ","page_number":133},
  {"content":"\r\n\r\nدوست داشتن زن را جزء اخلاق انبيا معرفى كرد و گفت : « مِنْ اخْلاقِ الْانْبِياءِ حُبُّ النِّساءِ » . پيغمبر اكرم مىفرمود : من به سه چيز علاقه دارم : بوى خوش ، زن ، نماز .\r\nبرتراند راسل مىگويد : در همهء آيينها نوعى بدبينى به علاقهء جنسى يافت مىشود مگر در اسلام ؛ اسلام از نظر مصالح اجتماعى حدود و مقرراتى براى اين علاقه وضع كرده اما هرگز آن را پليد نشمرده است .\r\nيكى ديگر از نظريات تحقيرآميزى كه در بارهء زن وجود داشته اين است كه مىگفته‌اند زن مقدمهء وجود مرد است و براى مرد آفريده شده است .\r\nاسلام هرگز چنين سخنى ندارد . اسلام اصل علت غايى را در كمال صراحت بيان مىكند . اسلام با صراحت كامل مىگويد زمين و آسمان ، ابر و باد ، گياه و حيوان ، همه براى انسان آفريده شده‌اند اما هرگز نمىگويد زن براى مرد آفريده شده است . اسلام مىگويد هر يك از زن و مرد براى يكديگر آفريده شده‌اند : «  هُنَّ لِباسٌ لَكُمْ وَ أَنْتُمْ لِباسٌ لَهُنَّ  » « 1 » زنان زينت و پوشش شما هستند و شما زينت و پوشش آنها . اگر قرآن زن را مقدمهء مرد و آفريده براى مرد مىدانست قهراً در قوانين خود اين جهت را در نظر مىگرفت ولى چون اسلام از نظر تفسير خلقت چنين نظرى ندارد و زن را طفيلى وجود مرد نمىداند ، در مقرارت خاص خود در بارهء زن و مرد به اين مطلب نظر نداشته است .\r\nيكى ديگر از نظريات تحقيرآميزى كه در گذشته در بارهء زن وجود داشته اين است كه زن را از نظر مرد يك شر و بلاى اجتناب ناپذير مىدانسته‌اند . بسيارى از مردان با همهء بهره‌هايى كه از وجود زن مىبرده‌اند او را تحقير و مايهء بدبختى و گرفتارى خود مىدانسته‌اند . قرآن كريم مخصوصاً اين مطلب را تذكر مىدهد كه وجود زن براى مرد خير است ، مايهء سكونت و آرامش دل اوست .\r\nيكى ديگر از آن نظريات تحقيرآميز اين است كه سهم زن را در توليد فرزند بسيار ناچيز مىدانسته‌اند . اعراب جاهليت و بعضى از ملل ديگر مادر را فقط به منزلهء ظرفى مىدانسته‌اند كه نطفهء مرد را - كه بذر اصلى فرزند است - در داخل خود نگه مىدارد و رشد مىدهد . در قرآن ضمن آياتى كه مىگويد شما را از مرد و زنى آفريديم و برخى آيات ديگر كه در تفاسير توضيح داده شده است ، به اين طرز تفكر خاتمه داده شده است .\r\n\r\n\r\n\r\n\r\n","description":"","footnote":"\r\n( 1 ) . بقره / 187 .\r\n","page_name":" 134 ","page_number":134},
  {"content":"\r\n\r\nاز آنچه گفته شد معلوم شد اسلام از نظر فكر فلسفى و از نظر تفسير خلقت ، نظر تحقيرآميزى نسبت به زن نداشته است بلكه آن نظريات را مردود شناخته است . اكنون نوبت اين است كه بدانيم فلسفهء عدم تشابه حقوقى زن و مرد چيست .\r\n\r\n","description":"","footnote":"","page_name":" 135 ","page_number":135},
  {"content":"\r\n . \r\n","description":"","footnote":"","page_name":" 136 ","page_number":136},
  {"content":"\r\n\r\n\r\nتشابه نه و تساوى آرى\r\nگفتيم اسلام در روابط و حقوق خانوادگى زن و مرد فلسفهء خاصى دارد كه با آنچه در چهارده قرن پيش مىگذشته مغايرت دارد و با آنچه در جهان امروز مىگذرد نيز مطابقت ندارد .\r\nگفتيم از نظر اسلام اين مسأله هرگز مطرح نيست كه آيا زن و مرد دو انسان متساوى در انسانيت هستند يا نه ؟ و آيا حقوق خانوادگى آنها بايد ارزش مساوى با يكديگر داشته باشند يا نه ؟ از نظر اسلام زن و مرد هر دو انسانند و از حقوق انسانى متساوى بهره مندند .\r\nآنچه از نظر اسلام مطرح است اين است كه زن و مرد به دليل اينكه يكى زن است و ديگرى مرد ، در جهات زيادى مشابه يكديگر نيستند ، جهان براى آنها يكجور نيست ، خلقت و طبيعتْ آنها را يكنواخت نخواسته است ، و همين جهت ايجاب مىكند كه از لحاظ بسيارى از حقوق و تكاليف و مجازاتها وضع مشابهى نداشته باشند . در دنياى غرب ، اكنون سعى مىشود ميان زن و مرد از لحاظ قوانين و مقررات و حقوق و وظايف وضع واحد و مشابهى به وجود آورند و تفاوتهاى غريزى و طبيعى زن و مرد را ناديده بگيرند . تفاوتى كه ميان نظر اسلام و سيستمهاى غربى وجود دارد در اينجاست . عليهذا آنچه اكنون در كشور ما ميان طرفداران حقوق اسلامى از يك طرف و طرفداران\r\n\r\n","description":"","footnote":"","page_name":" 137 ","page_number":137},
  {"content":"\r\n\r\nپيروى از سيستمهاى غربى از طرف ديگر مطرح است مسألهء وحدت و تشابه حقوق زن و مرد است نه تساوى حقوق آنها . كلمهء « تساوى حقوق » يك مارك تقلبى است كه مقلدان غرب بر روى اين ره آورد غربى چسبانيده‌اند .\r\nابن بنده هميشه در نوشته‌ها و كنفرانسها و سخنرانيهاى خود از اينكه اين مارك تقلبى را استعمال كنم و اين فرضيه را - كه جز ادعاى تشابه و تماثل حقوق زن و مرد نيست - به نام تساوى حقوق ياد كنم اجتناب داشته‌ام .\r\nمن نمىگويم در هيچ جاى دنيا ادعاى تساوى حقوق زن و مرد معنى نداشته و ندارد و همهء قوانين گذشته و حاضر جهان حقوق زن و مرد را بر مبناى ارزش مساوى وضع كرده‌اند و فقط مشابهت را از ميان برده‌اند .\r\nخير ، چنين ادعايى ندارم . اروپاى قبل از قرن بيستم بهترين شاهد است . در اروپاى قبل از قرن بيستم زن قانوناً و عملًا فاقد حقوق انسانى بود ؛ نه حقوقى مساوى با مرد داشت و نه مشابه با او . در نهضت عجولانه‌اى كه در كمتر از يك قرن اخير به نام زن و براى زن در اروپا صورت گرفت ، زن كم و بيش حقوقى مشابه با مرد پيدا كرد ، اما با توجه به وضع طبيعى و احتياجات جسمى و روحى زن ، هرگز حقوق مساوى با مرد پيدا نكرد زيرا زن اگر بخواهد حقوقى مساوى حقوق مرد و سعادتى مساوى سعادت مرد پيدا كند راه منحصرش اين است كه مشابهت حقوقى را از ميان بردارد ، براى مرد حقوقى متناسب با مرد و براى خودش حقوقى متناسب با خودش قائل شود . تنها از اين راه است كه وحدت و صميميت واقعى ميان مرد و زن برقرار مىشود و زن از سعادتى مساوى با مرد بلكه بالاتر از آن برخوردار خواهد شد و مردان از روى خلوص و بدون شائبهء اغفال و فريبكارى براى زنان حقوق مساوى و احياناً بيشتر از خود قائل خواهند شد .\r\nو همچنين من هرگز ادعا نمىكنم حقوقى كه عملًا در اجتماع به ظاهر اسلامى ما نصيب زن مىشد ارزش مساوى با حقوق مردان داشته است . بارها گفته‌ام كه لازم و ضرورى است به وضع زن امروز رسيدگى كامل بشود و حقوق فراوانى كه اسلام به زن اعطا كرده و در طول تاريخ عملًا متروك شده به او باز پس داده شود ، نه اينكه با تقليد و تبعيت كوركورانه از روش مردم غرب - كه هزاران بدبختى براى خود آنها به وجود آورده - نام قشنگى روى يك فرضيهء غلط بگذاريم و بدبختيهاى نوع غربى را بر بدبختيهاى نوع شرقى زن بيفزاييم . ادعاى ما اين است كه عدم تشابه حقوق زن و مرد\r\n\r\n","description":"","footnote":"","page_name":" 138 ","page_number":138},
  {"content":"\r\n\r\nدر حدودى كه طبيعتْ زن و مرد را در وضع نامشابهى قرار داده است ، هم با عدالت و حقوق فطرى بهتر تطبيق مىكند و هم سعادت خانوادگى را بهتر تأمين مىنمايد و هم اجتماع را بهتر به جلو مىبرد .\r\nكاملًا توجه داشته باشيد ما مدعى هستيم كه لازمهء عدالت و حقوق فطرى و انسانى زن و مرد عدم تشابه آنها در پاره‌اى از حقوق است . پس بحث ما صددرصد جنبهء فلسفى دارد ، به فلسفهء حقوق مربوط است ، به اصلى مربوط است به نام اصل « عدل » كه يكى از اركان كلام و فقه اسلامى است . اصل عدل همان اصلى است كه قانون تطابق عقل و شرع را در اسلام به وجود آورده است ؛ يعنى از نظر فقه اسلامى - و لا اقل فقه شيعه - اگر ثابت شود كه عدل ايجاب مىكند فلان قانون بايد چنين باشد نه چنان و اگر چنان باشد ظلم است و خلاف عدالت است ، ناچار بايد بگوييم حكم شرع هم همين است . زيرا شرع اسلام طبق اصلى كه خود تعليم داده هرگز از محور عدالت و حقوق فطرى و طبيعى خار ج نمىشود .\r\nعلماى اسلام با تبيين و توضيح اصل « عدل » پايهء فلسفهء حقوق را بنا نهادند ، گو اينكه در اثر پيشامدهاى ناگوار تاريخى نتوانستند راهى را كه باز كرده بودند ادامه دهند . توجه به حقوق بشر و به اصل عدالت به عنوان امورى ذاتى و تكوينى و خارج از قوانين قراردادى ، اولين بار به وسيلهء مسلمين عنوان شد ؛ پايهء حقوق طبيعى و عقلى را آنها بنا نهادند .\r\nاما مقدّر چنين بود كه آنها كار خود را ادامه ندهند و پس از تقريباً هشت قرن دانشمندان و فيلسوفان اروپايى آن را دنبال كنند و اين افتخار را به خود اختصاص دهند ؛ از يك سو فلسفه‌هاى اجتماعى و سياسى و اقتصادى به وجود آورند و از سوى ديگر افراد و اجتماعات و ملتها را به ارزش حيات و زندگى و حقوق انسانى آنها آشنا سازند ، نهضتها و حركتها و انقلابها به وجود آورند و چهرهء جهان را عوض كنند .\r\nبه نظر من گذشته از علل تاريخى يك علت روانى و منطقه‌اى نيز دخالت داشت در اينكه مشرق اسلامى مسألهء حقوق عقلى را كه خود پايه نهاده بود دنبال نكند . يكى از تفاوتهاى روحيهء شرقى و غربى در اين است كه شرق تمايل به اخلاق دارد و غرب به حقوق ، شرق شيفتهء اخلاق است و غرب شيفتهء حقوق ؛ شرقى به حكم طبيعت شرقى خودش انسانيت خود را در اين مىشناسد كه عاطفه بورزد ، گذشت كند ، همنوعان خود را دوست بدارد ، جوانمردى به خرج دهد اما غربى انسانيت خود را در اين\r\n\r\n","description":"","footnote":"","page_name":" 139 ","page_number":139},
  {"content":"\r\n\r\nمىبيند كه حقوق خود را بشناسد و از آن دفاع كند و نگذارد ديگرى به حريم حقوق او پا بگذارد .\r\nبشريت ، هم به اخلاق نياز دارد و هم به حقوق . انسانيت ، هم به حقوق وابسته است و هم به اخلاق ؛ هيچ كدام از حقوق و اخلاق به تنهايى معيار انسانيت نيست .\r\nدين مقدس اسلام اين امتياز بزرگ را دارا بوده و هست كه حقوق و اخلاق را توأماً مورد عنايت قرار داده است . در اسلام همچنانكه گذشت و صميميت و نيكى به عنوان امورى اخلاقى « مقدس » شمرده مىشوند ، آشنايى با حقوق و دفاع از حقوق نيز « مقدس » و انسانى محسوب مىشود و اين داستان مفصلى دارد كه اكنون وقت توضيح آن نيست .\r\nاما روحيهء خاص شرقى كار خود را كرد . با آنكه در آغاز كار حقوق و اخلاق را با هم از اسلام گرفت ، تدريجاً حقوق را رها و توجهش را به اخلاق محصور كرد .\r\nغرض اين است : مسأله‌اى كه اكنون با آن روبرو هستيم يك مسألهء حقوقى است ، يك مسألهء فلسفى و عقلى است ، يك مسألهء استدلالى و برهانى است ، مربوط است به حقيقت عدالت و طبيعت حقوق . عدالت و حقوق قبل از آن كه قانونى در دنيا وضع شود وجود داشته است . با وضع قانون نمىتوان ماهيت عدالت و حقوق انسانى بشر را عوض كرد .\r\nمنتسكيو مىگويد :\r\n« پيش از آن كه انسان قوانينى وضع كند روابط عادلانه‌اى بر اساس قوانين بين موجودات امكان پذير بوده ، وجود اين روابط موجب وضع قوانين شده است . حال اگر بگوييم جز قوانين واقعى و اوليه كه امر و نهى مىكنند هيچ امر عادلانه يا ظالمانهء ديگر وجود ندارد ، مثل اين است كه بگوييم قبل از ترسيم دايره تمام شعاعهاى آن دايره مساوى نيستند . » .\r\nهربارت سپنسر مىگويد :\r\n« عدالت غير از احساسات با چيزى ديگر آميخته است كه عبارت از حقوق طبيعى افراد بشر است ، و براى آنكه عدالت وجود خارجى داشته باشد بايد حقوق و\r\n\r\n","description":"","footnote":"","page_name":" 140 ","page_number":140},
  {"content":"\r\n\r\nامتيازات طبيعى را رعايت و احترام كنند . » .\r\nحكماى اروپايى كه اين عقيده را داشتند و دارند فراوانند . حقوق بشر كه اعلانها و اعلاميه‌ها براى آن تنظيم شد و موادى به عنوان حقوق بشر تعيين شد - از همين فرضيهء حقوق طبيعى سرچشمه گرفت ؛ يعنى فرضيهء حقوق طبيعى و فطرى بود كه به صورت اعلاميه‌هاى حقوق بشر ظاهر شد .\r\nو باز چنان كه مىدانيم آنچه منتسكيو ، سپنسر و غير آنها در بارهء عدالت گفته‌اند عين آن چيزى است كه متكلمين اسلام در بارهء حسن و قبح عقلى و اصل عدل گفته‌اند .\r\nدر ميان علماى اسلامى افرادى بودند كه منكر حقوق ذاتى بوده و عدالت را قراردادى مىدانسته‌اند ، همچنانكه در ميان اروپاييان نيز اين عقيده وجود داشته است . هوبز انگليسى منكر عدالت به صورت يك امر واقعى است .\r\n\r\nاعلاميهء حقوق بشر فلسفه است نه قانون\r\nمضحك اين است كه مىگويند متن اعلاميهء حقوق بشر را مجلسين تصويب كرده‌اند ، و چون تساوى حقوق زن و مرد جزء مواد اعلاميهء حقوق بشر است پس به حكم قانون مصوّب مجلسين زن و مرد بايد داراى حقوقى مساوى يكديگر باشند .\r\nمگر متن اعلاميهء حقوق بشر چيزى است كه در صلاحيت مجلسين باشد كه آن را تصويب يا رد كنند ؟ .\r\nمحتويات اعلاميهء حقوق بشر از نوع امور قراردادى نيست كه قواى مقنّنهء كشورها بتوانند آن را تصويب بكنند يا نكنند .\r\nاعلاميهء حقوق بشر حقوق ذاتى و غيرقابل سلب و غير قابل اسقاط انسانها را مورد بحث قرار داده است ؛ حقوقى را مطرح كرده است كه به ادعاى اين اعلاميه لازمهء حيثيت انسانى انسانهاست و دست تواناى خلقت و آفرينش آنها را براى انسانها قرار داده است ، يعنى مبدأ و قدرتى كه به انسانها عقل و اراده و شرافت انسانى داده است اين حقوق را هم طبق ادعاى اعلاميهء حقوق بشر به انسانها داده است .\r\nانسانها نمىتوانند محتويات اعلاميهء حقوق بشر را براى خود وضع كنند و نه مىتوانند از خود سلب و اسقاط نمايند . از تصويب مجلسين و قواى مقنّنه گذشته يعنى چه ؟ !\r\n\r\n","description":"","footnote":"","page_name":" 141 ","page_number":141},
  {"content":"\r\n\r\nاعلاميهء حقوق بشر فلسفه است نه قانون ؛ بايد به تصديق فيلسوفان برسد نه به تصويب نمايندگان . مجلسين نمىتوانند با اخذ رأى و قيام و قعود ، فلسفه و منطق براى مردم وضع كنند . اگر اينچنين است پس فلسفهء نسبيت اينشتاين را هم ببرند به مجلس و از تصويب نمايندگان بگذرانند ، فرضيهء وجود حيات در كرات آسمانى را نيز به تصويب برسانند . قانون طبيعت را كه نمىشود از طريق تصويب قوانين قراردادى تأييد يا رد كرد .\r\nمثل اين است كه بگوييم مجلسين تصويب كرده‌اند كه اگر گلابى را با سيب پيوند بزنند پيوندش مىگيرد و اگر با توت پيوند بزنند نمىگيرد .\r\nوقتى كه چنين اعلاميه‌اى از طرف گروهى كه خود از متفكرين و فلاسفه بوده‌اند صادر مىشود ، ملتها بايد آن را در اختيار فلاسفه و مجتهدين حقوق خويش قرار دهند . اگر از نظر فلاسفه و متفكرين آن ملت مورد تأييد قرار گرفت ، همهء افراد ملت موظفند آنها را به عنوان حقايقى فوق قانون رعايت كنند . قوهء مقنّنه نيز موظف است قانونى بر خلاف آنها تصويب نكند .\r\nملتهاى ديگر تا وقتى كه از نظر خودشان ثابت و محقق نشده كه چنين حقوقى در طبيعت به همين كيفيت وجود دارد ، ملزم نيستند آنها را رعايت كنند و از طرف ديگر اين مسائل جزء مسائل تجربى و آزمايشى نيست كه احتياج به وسايل و لابراتوار و غيره دارد و اين وسايل براى اروپاييان فراهم است و براى ديگران نيست ؛ شكافتن اتم نيست كه رموز و وسايلش در اختيار افراد محدودى باشد ، فلسفه و منطق است ، ابزارش مغز و عقل و قوهء استدلال است .\r\nاگر فرضاً ملتهاى ديگر مجبور باشند در فلسفه و منطق مقلّد ديگران باشند و در خود شايستگى تفكر فلسفى احساس نكنند ، ما ايرانيان نبايد اينچنين فكر كنيم . ما در گذشته شايستگى خود را به حد اعلى در بررسيهاى منطقى و فلسفى نشان داده‌ايم . ما چرا در مسائل فلسفى مقلّد ديگران باشيم ؟ .\r\nعجبا ! دانشمندان اسلامى آنجا كه پاى اصل عدالت و حقوق ذاتى بشر به ميان مىآيد ، آنقدر برايش اهميت قائل مىشوند كه بدون چون و چرا به موجب قاعدهء تطابق عقل و شرع مىگويند حكم شرع هم همين است ، يعنى احتياجى به تأييد شرعى نمىبينند اما امروز كار ما به آنجا كشيده كه مىخواهيم با تصويب نمايندگان صحت اين مسائل را تأييد نماييم .\r\n\r\n","description":"","footnote":"","page_name":" 142 ","page_number":142},
  {"content":"\r\n\r\n\r\nفلسفه را با كوپن نمىتوان اثبات كرد\r\nاز اين مضحكتر اين است كه آنجا كه مىخواهيم حقوق انسانى زن را بررسى كنيم ، به آراء پسران و دختران جوان مراجعه كنيم ، كوپن چاپ كنيم و بخواهيم با پركردن كوپن كشف كنيم كه حقوق انسانى چيست و آيا حقوق انسانى زن و مرد يك جور است و يا دو جور ؟ .\r\nبه هر حال ما مسألهء حقوق انسانى زن را به شكل علمى و فلسفى و بر اساس حقوق ذاتى بشرى بررسى مىكنيم . مىخواهيم ببينيم همان اصولى كه اقتضا مىكند انسانها به طور كلى داراى يك سلسله حقوق طبيعى و خدادادى باشند ، آيا ايجاب مىكند كه زن و مرد از لحاظ حقوق داراى وضع مشابهى بوده باشند يا نه ؟ لذا از دانشمندان و متفكران و حقوقدانان واقعى كشور كه يگانه مرجع صلاحيتدار اظهار نظر در اين گونه مسائل مىباشند درخواست مىكنيم به دلايل ما با ديدهء تحقيق و انتقاد بنگرند . موجب كمال امتنان اينجانب خواهد بود اگر مستدلًا نظر خود را در تأييد يا رد اين گفته‌ها ابراز نمايند .\r\nبراى بررسى اين مطلب لازم است اولًا بحثى در بارهء اساس و ريشهء حقوق انسانى انجام دهيم و سپس خصوص حقوق زن و مرد را مورد مطالعه قرار دهيم .\r\nبد نيست قبلًا اشارهء مختصرى به نهضتهاى حقوقى قرون جديد كه به نظريهء تساوى حقوق زن و مرد منتهى شد بنماييم .\r\n\r\nنگاهى به تاريخ حقوق زن در اروپا\r\n« در اروپا از قرن 17 به بعد به نام حقوق بشر زمزمه‌هايى آغاز شد . نويسندگان و متفكران قرن 17 و 18 افكار خود را در بارهء حقوق طبيعى و فطرى و غيرقابل سلب بشر با پشتكار عجيبى در ميان مردم پخش كردند . ژان ژاك روسو و ولتر و منتسكيو از اين دسته از متفكران و نويسندگان‌اند . اولين نتيجهء عملى كه از نشر افكار طرفداران حقوق طبيعى بشر حاصل شد اين بود كه در انگلستان يك كشمكش طولانى ميان هيأت حاكمه و ملت به وجود آمد . ملت موفق شد در سال 1688 ميلادى پاره‌اى از حقوق اجتماعى و سياسى خود را طبق يك اعلام نامهء\r\n\r\n","description":"","footnote":"","page_name":" 143 ","page_number":143},
  {"content":"\r\n\r\nحقوق پيشنهاد كنند و مسترد دارند . » « 1 »\r\nنتيجهء عملى بارز ديگر شيوع اين افكار در جنگهاى استقلال امريكا عليه انگلستان ظاهر شد . سيزده مستعمرهء انگلستان در امريكاى شمالى در اثر فشار و تحميلات زيادى كه بر آنها وارد مىشد سر به طغيان و عصيان بلند كردند و بالأخره استقلال خويش را به دست آوردند .\r\nدر سال 1776 ميلادى كنگره‌اى در فيلادلفيا تشكيل شد كه استقلال عمومى را اعلان و اعلاميه‌اى در اين زمينه منتشر كرد و در مقدمهء آن چنين نوشت :\r\n« جميع افراد بشر در خلقت يكسانند و خالق به هر فردى حقوق ثابت و لايتغيرى تفويض فرموده است مثل حق حيات و حق آزادى ، و علت غايى تشكيل حكومتها حفظ حقوق مزبور است و قوهء حكومت و نفوذ كلمهء او منوط به رضايت ملت خواهد بود . . . » « 2 »\r\nاما آن كه به نام « اعلاميهء حقوق بشر » در جهان معروف شد آن چيزى است كه پس از انقلاب كبير فرانسه به نام اعلان حقوق منتشر شد . اين اعلاميه عبارت است از يك سلسله اصول كلى كه در آغاز قانون اساسى فرانسه قيد شده و جزء لاينفك قانون اساسى فرانسه محسوب مىشود . اين اعلاميه مشتمل است بر يك مقدمه و هفده ماده .\r\nمادهء اوّل آن اين است : « افراد بشر آزاد متولد شده و مادام العمر آزاد مانده و در حقوق با يكديگر مساويند . . . » .\r\nدر قرن 19 تحولات و افكار تازه‌اى در زمينهء حقوق بشرى در مسائل اقتصادى و اجتماعى و سياسى رخ داد كه منتهى به ظهور سوسياليسم و لزوم تخصيص منافع به طبقات زحمتكش و انتقال حكومت از دست سرمايه‌دار به دست كارگر گرديد .\r\nتا اوايل قرن بيستم هرچه در اطراف حقوق بشر بحث شده است مربوط است به حقوق ملتها در برابر دولتها و يا حقوق طبقات رنجبر و زحمتكش در برابر كارفرمايان\r\n\r\n\r\n\r\n\r\n","description":"","footnote":"\r\n( 1 ) . ترجمهء تاريخ آلبرماله ، ج 4 / ص 366 .\r\n( 2 ) . همان ، ج 5 / ص 234 .\r\n","page_name":" 144 ","page_number":144},
  {"content":"\r\n\r\nو اربابان .\r\nدر قرن بيستم براى اولين بار مسألهء « حقوق زن » در برابر حقوق مرد عنوان شد . انگلستان - كه قديمترين كشور دموكراسى به شمار مىرود - فقط در اوايل قرن بيستم براى زن و مرد حقوق مساوى قائل شد . دول متحدهء آمريكا با آنكه در قرن هجده ضمن اعلان استقلال به حقوق عمومى بشر اعتراف كرده بودند ، در سال 1920 ميلادى قانون تساوى زن و مرد را در حقوق سياسى تصويب كردند و همچنين فرانسه در قرن بيستم تسليم اين امر شد .\r\nبه هر حال در قرن بيستم گروههاى زيادى در همهء جهان طرفدار تحول عميقى در روابط مرد و زن از نظر حقوق و وظايف گرديدند . به عقيدهء اينها تحول و دگرگونى در روابط ملتها با دولتها و روابط زحمتكشان و رنجبران با كارفرمايان و سرمايه داران ، مادامى كه در روابط حقوقى مرد و زن اصلاحاتى صورت نگيرد وافى به تأمين عدالت اجتماعى نيست .\r\nاز اين رو براى اولين بار در اعلاميهء جهانى حقوق بشر - كه پس از جنگ جهانى دوم در سال 1948 ميلادى ( 1327 هجرى شمسى ) از طرف سازمان ملل متحد منتشر شد - در مقدمهء آن چنين قيد شد :\r\n« از آنجا كه مردم ملل متحد ايمان خود را به حقوق بشر و مقام و ارزش فرد انسانى و تساوى حقوق مرد و زن مجدداً در منشور اعلام كرده‌اند . . . » .\r\nتحول و بحران ماشينى قرن نوزدهم و بيستم و به فلاكت افتادن كارگران و بخصوص زنان بيش از پيش سبب شد كه به موضوع حقوق زن رسيدگى شود . در تاريخ آلبرماله ، جلد 6 ، صفحهء 328 مىنويسد :\r\n« تا زمانى كه دولتها به احوال كارگران و طرز رفتار كارفرمايان با آن طبقه توجه نداشتند ، سرمايه داران هرچه مىخواستند مىكردند . . . صاحبان كارخانه‌ها زنان و كودكان خردسال را با مزد بسيار كم به كار مىگماشتند ، و چون ساعات كار ايشان زياد بود غالباً گرفتار امراض گوناگون مىشدند و در جوانى مىمردند . »\r\n\r\n","description":"","footnote":"","page_name":" 145 ","page_number":145},
  {"content":"\r\n\r\nاين بود تاريخچهء مختصرى از نهضت حقوق بشر در اروپا . چنان كه مىدانيم همهء مواد اعلاميه‌هاى حقوق بشر كه براى اروپاييان تازگى دارد در چهارده قرن پيش در اسلام پيش بينى شده و بعضى از دانشمندان عرب و ايرانى آنها را با مقايسه به اين اعلاميه‌ها در كتابهاى خود آورده‌اند . البته اختلافاتى در بعضى قسمتها ميان آنچه در اين اعلاميه‌ها آمده با آنچه اسلام آورده وجود دارد و اين خود بحث دلكش و شيرينى است ؛ از آن جمله است مسألهء حقوق زن و مرد كه اسلام تساوى را مىپذيرد اما تشابه و وحدت و يكنواختى را در زمينهء حقوق زن و مرد نمىپذيرد .\r\n\r\n","description":"","footnote":"","page_name":" 146 ","page_number":146},
  {"content":"\r\n\r\n\r\nحيثيت و حقوق انسانى\r\n« از آنجا كه شناسايى حيثيت ذاتى كليهء اعضاى خانوادهء بشرى و حقوق يكسان و انتقال ناپذير آنان ، اساس آزادى و عدالت و صلح را تشكيل مىدهد .\r\nاز آنجا كه عدم شناسايى و تحقير حقوق بشر منتهى به اعمال وحشيانه‌اى گرديده است كه روح بشريت را به عصيان واداشته ، و ظهور دنيايى كه در آن افراد بشر در بيان عقيده ، آزاد و از ترس و فقر فارغ باشند به عنوان بالاترين آمال بشر اعلام شده است .\r\nاز آنجا كه اساساً حقوق انسانى را بايد با اجراى قانون حمايت كرد تا بشر به عنوان آخرين علاج به قيام بر ضد ظلم و فشار مجبور نگردد .\r\nاز آنجا كه اساساً لازم است توسعهء روابط دوستانه بين ملل را مورد تشويق قرار داد .\r\nاز آنجا كه مردم ملل متحد ، ايمان خود را به حقوق اساسى بشر و مقام و ارزش فرد انسانى و تساوى حقوق مرد و زن مجدداً در منشور اعلام كرده‌اند و تصميم راسخ گرفته‌اند كه به پيشرفت اجتماعى كمك كنند و در محيطى آزادتر وضع زندگى بهترى به وجود آورند .\r\nاز آنجا كه . . .\r\nمجمع عمومى ، اين اعلاميهء جهانى حقوق بشر را آرمان مشتركى براى تمام مردم و\r\n\r\n","description":"","footnote":"","page_name":" 147 ","page_number":147},
  {"content":"\r\n\r\nكليهء ملل اعلام مىكند تا جميع افراد و همهء اركان اجتماع اين اعلاميه را دائماً در مد نظر داشته باشند و مجاهدت كنند كه به وسيلهء تعليم و تربيت احترام اين حقوق و آزاديها توسعه يابد و با تدابير تدريجى ملى و بين المللى ، شناسايى و اجراى واقعى و حياتى آنها ، چه در ميان خود ملل عضو و چه در بين مردم كشورهايى كه در قلمرو آنها مىباشد تأمين گردد . . . » .\r\nجمله‌هاى طلايى بالا مقدمهء اعلاميهء جهانى حقوق بشر است ؛ مقدمهء همان اعلاميه‌اى است كه در باره‌اش مىگويند : « بزرگترين توفيقى است كه تا اين تاريخ در طريق تأييد حقوق انسانى نصيب عالم بشريت شده است » .\r\nروى هر كلمه و هر جملهء آن حساب شده است ، و چنان كه در مقالهء پيش گفتيم مظهر افكار چندين قرن فلاسفهء آزاديخواه و حقوق شناس جهان است .\r\n\r\nنكات مهم مقدمهء اعلاميهء حقوق بشر\r\nاين اعلاميه در 30 ماده تنظيم شده است . بگذريم از اينكه بعضى مسائل در برخى مواد مكرر شده و يا لااقل ذكر يك مطلب در يك ماده از ذكر مندرجات بعضى مواد ديگر بىنيازكننده است و يا بعضى مواد اعلاميه به مواد مختلفى قابل تجزيه است .\r\nنكات مهم مقدمهء اين اعلاميه كه شايسته است مورد توجه قرار گيرد چندتاست :\r\n1 . بشر از يك نوع حيثيت و احترام و حقوق ذاتى غير قابل انتقال برخوردار است .\r\n2 . حيثيت و احترام و حقوق ذاتى بشر كلى و عمومى است ، تمام افراد انسانى را در بر مىگيرد ، تبعيض بردار نيست ، سفيد و سياه ، بلند و كوتاه ، زن و مرد يكسان از آن برخوردارند . همان طورى كه در ميان اعضاى يك خانواده احدى نمىتواند گوهر خود را از ساير اعضا شريفتر و اصيلتر بداند ، همهء افراد بشر نيز كه عضو يك خانوادهء بزرگتر و اعضاى يك پيكر مىباشند از لحاظ شرافت متساويند ، هيچ كس نمىتواند خود را از فرد ديگر شريفتر بداند .\r\n3 . اساس آزادى و صلح و عدالت اين است كه همهء افراد در عمق وجدان خود به اين حقيقت ( حيثيت و احترام ذاتى همهء انسانها ) ايمان و اعتراف داشته باشند .\r\nاين اعلاميه مىخواهد بگويد منشأ كليهء ناراحتيهايى كه افراد بشر براى يكديگر به وجود مىآورند كشف كرده است . منشأ بروز جنگها و ظلمها و تجاوزها و اعمال\r\n\r\n","description":"","footnote":"","page_name":" 148 ","page_number":148},
  {"content":"\r\n\r\nوحشيانهء افراد و اقوام نسبت به يكديگر ، عدم شناسايى حيثيت و احترام ذاتى انسان است . اين عدم شناسايى از طرف عده‌اى ، طرف مقابل را وادار به عصيان و طغيان مىكند و از همين راه صلح و امنيت به خطر مىافتد .\r\n4 . بالاترين آرزويى كه همه در راه تحقق بخشيدن به آن بايد بكوشند ، ظهور دنيايى است كه در آن آزادى عقيده و امنيت و رفاه مادى به‌طور كامل وجود داشته باشد ؛ اختناق ، ترس ، فقر ريشه كن شده باشد . مواد سى گانهء اعلاميه براى تحقق بخشيدن به اين آرزو تنظيم شده است .\r\n5 . ايمان به حيثيت ذاتى انسانها و احترام به حقوق غير قابل سلب و انتقال آنها تدريجاً به وسيلهء تعليم و تربيت بايد در همهء افراد به وجود آيد .\r\n\r\nمقام و احترام انسان\r\nاعلاميهء حقوق بشر چون بر اساس احترام به انسانيت و آزادى و مساوات تنظيم شده و براى احياى حقوق بشر به وجود آمده ، مورد احترام و تكريم هر انسان با وجدانى است . ما مردم مشرق زمين از دير زمان از ارزش و مقام و احترام انسان دم زده‌ايم . در دين مقدس اسلام - چنان كه در مقالهء پيش گفتيم - انسان ، حقوق انسان ، آزادى و مساوات آنها نهايت ارزش و احترام را دارد . نويسندگان و تنظيم كنندگان اين اعلاميه و همچنين فيلسوفانى كه در حقيقت الهام دهندهء نويسندگان اين اعلاميه هستند ، مورد ستايش و تعظيم ما مىباشند . ولى چون اين اعلاميه يك متن فلسفى است ، به دست بشر نوشته شده نه به دست فرشتگان ، استنباط گروهى از افراد بشر است ، هر فيلسوفى حق دارد آن را تجزيه و تحليل كند و احياناً نقاط ضعفى كه در آن مىبيند تذكر دهد .\r\nاين اعلاميه خالى از نقاط ضعف نيست ولى ما در اين مقاله روى نقاط ضعف آن انگشت نمىگذاريم ، روى نقطهء قوّت آن انگشت مىگذاريم .\r\nتكيه گاه اين اعلاميه « مقام ذاتى انسان » است ، شرافت و حيثيت ذاتى انسان است .\r\nاز نظر اين اعلاميه انسان به واسطهء يك نوع كرامت و شرافت مخصوص به خود داراى يك سلسله حقوق و آزاديها شده است كه ساير جانداران به واسطهء فاقد بودن آن حيثيت و شرافت و كرامت ذاتى ، از آن حقوق و آزاديها بىبهره‌اند . نقطهء قوّت اين اعلاميه همين است .\r\n\r\n","description":"","footnote":"","page_name":" 149 ","page_number":149},
  {"content":"\r\n\r\n\r\nتنزل و سقوط انسان در فلسفه‌هاى غربى\r\nاينجاست كه بارديگر با يك مسألهء فلسفى كهن مواجه مىشويم : ارزيابى انسان ، مقام و شرافت انسان نسبت به ساير مخلوقات ، شخصيت قابل احترام انسان . بايد بپرسيم آن حيثيت ذاتى انسانى كه منشأ حقوقى براى انسان گشته و او را از اسب و گاو و گوسفند و كبوتر متمايز ساخته چيست ؟ و همين جاست كه يك تناقض واضح ميان اساس اعلاميهء حقوق بشر از يك طرف و ارزيابى انسان در فلسفهء غرب از طرف ديگر نمايان مىگردد .\r\nدر فلسفهء غرب سالهاست كه انسان از ارزش و اعتبار افتاده است . سخنانى كه در گذشته در بارهء انسان و مقام ممتاز وى گفته مىشد و ريشهء همهء آنها در مشرق زمين بود ، امروز در اغلب سيستمهاى فلسفهء غربى مورد تمسخر و تحقير قرار مىگيرد .\r\nانسان از نظر غربى تا حدود يك ماشين تنزل كرده است ، روح و اصالت آن مورد انكار واقع شده است . اعتقاد به علت غايى و هدف داشتن طبيعت يك عقيدهء ارتجاعى تلقى مىگردد .\r\nدر غرب از اشرف مخلوقات بودن انسان نمىتوان دم زد ، زيرا به عقيدهء غرب عقيده به اشرف مخلوقات بودن انسان و اينكه ساير مخلوقات طفيلى انسان و مسخّر انسان مىباشند ناشى از يك عقيدهء بطلميوسى كهن در بارهء هيئت زمين و آسمان و مركزيت زمين و گردش كرات آسمانى به دور زمين بود ؛ با رفتن اين عقيده جايى براى اشرف مخلوقات بودن انسان باقى نمىماند . از نظر غرب ، اينها همه خودخواهيهايى بوده است كه در گذشته دامنگير بشر شده است . بشر امروز متواضع و فروتن است ، خود را مانند موجودات ديگر بيش از مشتى خاك نمىداند ، از خاك پديد آمده و به خاك باز مىگردد و به همين جا خاتمه مىيابد .\r\nغربى متواضعانه روح را به عنوان جنبه‌اى مستقل از وجود انسان و به عنوان حقيقتى قابل بقا نمىشناسد و ميان خود و گياه و حيوان از اين جهت فرقى قائل نمىشود . غربى ميان فكر و اعمال روحى و ميان گرماى زغال سنگ از لحاظ ماهيت و جوهر تفاوتى قائل نيست ؛ همه را مظاهر ماده و انرژى مىشناسد . از نظر غرب صحنهء حيات براى همهء جانداران و از آن جمله انسان ميدان خونينى است كه نبرد لاينقطع زندگى آن را به وجود آورده است . اصل اساسى حاكم بر وجود جانداران و از آن جمله انسان اصل تنازع بقاست . انسان همواره مىكوشد خود را در اين نبرد نجات دهد .\r\n\r\n","description":"","footnote":"","page_name":" 150 ","page_number":150},
  {"content":"\r\n\r\nعدالت و نيكى و تعاون و خيرخواهى و ساير مفاهيم اخلاقى و انسانى همه مولود اصل اساسى تنازع بقا مىباشد و بشر اين مفاهيم را به خاطر حفظ موقعيت خود ساخته و پرداخته است .\r\nاز نظر برخى فلسفه‌هاى نيرومند غربى انسان ماشينى است كه محرك او جز منافع اقتصادى نيست . دين و اخلاق و فلسفه و علم و ادبيات و هنر همه رو بناهايى هستند كه زيربناى آنها طرز توليد و پخش و تقسيم ثروت است ؛ همهء اينها جلوه‌ها و مظاهر جنبه‌هاى اقتصادى زندگى انسان است . خير ، اين هم براى انسان زياد است ؛ محرك و انگيزهء اصلى همهء حركتها و فعاليتهاى انسان عوامل جنسى است . اخلاق و فلسفه و علم و دين و هنر همه تجليات و تظاهرات رقيق شده و تغييرشكل دادهء عامل جنسى وجود انسان است .\r\nمن نمىدانم اگر بناست منكر هدف داشتن خلقت باشيم و بايد معتقد باشيم كه طبيعت جريانات خود را كوركورانه طى مىكند ، اگر يگانه قانون ضامن حيات انواع جاندارها تنازع بقا و انتخاب اصلح و تغييرات كاملًا تصادفى است و بقا و موجوديت انسان مولود تغييرات تصادفى و بىهدف و يك سلسله جنايات چند ميليون سالى است كه اجداد وى نسبت به انواع ديگر روا داشته تا امروز به اين شكل باقى مانده است ، اگر بناست معتقد باشيم كه انسان خود نمونه‌اى است از ماشينهايى كه اكنون خود به دست خود مىسازد ، اگر بناست اعتقاد به روح و اصالت و بقاى آن خودخواهى و اغراق و مبالغه در بارهء خود باشد ، اگر بناست انگيزه و محرك اصلى بشر در همهء كارها امور اقتصادى يا جنسى يا برترى طلبى باشد ، اگر بناست نيك و بد به‌طور كلى مفاهيم نسبى باشند و الهامات فطرى و وجدانى سخن ياوه شمرده شود ، اگر انسان جنساً بندهء شهوات و ميلهاى نفسانى خود باشد و جز در برابر زور سر تسليم خم نكند ، و اگر . . .\r\nچگونه مىتوانيم از حيثيت و شرافت انسانى و حقوق غير قابل سلب و شخصيت قابل احترام انسان دم بزنيم و آن را اساس و پايهء همهء فعاليتهاى خود قرار دهيم ؟ !\r\n\r\nغرب در بارهء انسان دچار تناقض شده است\r\nدر فلسفهء غرب تا آنجا كه ممكن بوده به حيثيت ذاتى انسان لطمه وارد شده و مقام انسان پايين آمده است . دنياى غرب از طرفى انسان را از لحاظ پيدايش و عللى كه او را به وجود آورده است ، از لحاظ هدف دستگاه آفرينش در بارهء او ، از لحاظ ساختمان\r\n\r\n","description":"","footnote":"","page_name":" 151 ","page_number":151},
  {"content":"\r\n\r\nو تارو پود وجود و هستىاش ، از لحاظ انگيزه و محرك اعمالش ، از لحاظ وجدان و ضميرش ، تا اين اندازه او را پايين آورده كه گفتيم .\r\nآنگاه اعلاميهء بالابلند در بارهء ارزش و مقام انسان و حيثيت و كرامت و شرافت ذاتى و حقوق مقدس و غير قابل انتقالش صادر مىكند و همهء افراد بشر را دعوت مىكند كه به اين اعلاميهء بالابلند ايمان بياورند .\r\nبراى غرب لازم بود اول در تفسيرى كه از انسان مىكند تجديد نظرى به عمل آورد ، آنگاه اعلاميه‌هاى بالابلند در زمينهء حقوق مقدس و فطرى بشر صادر كند .\r\nمن قبول دارم كه همهء فلاسفهء غرب انسان را آنچنان كه شرح داده شد تفسير نكرده‌اند ؛ عدهء زيادى از آنها انسان را كم و بيش آنچنان تفسير كرده‌اند كه شرق تفسير مىكند . نظر من طرز تفكرى است كه در اكثريت مردم غرب به وجود آمده و مردم جهان را تحت تأثير قرار داده است .\r\nاعلاميهء حقوق بشر را بايد كسى صادر كند كه انسان را در درجه‌اى عاليتر از يك تركيب مادى ماشينى مىبيند ، انگيزه‌ها و محركهاى انسان را منحصر به امور حيوانى و شخصى نمىداند ، براى انسان وجدان انسانى قائل است . اعلاميهء حقوق بشر را بايد شرق صادر كند كه به اصل «  إِنِّي جاعِلٌ فِي الْأَرْضِ خَلِيفَةً  » « 1 » ايمان دارد و در انسان نمونه‌اى از مظاهر الوهيت سراغ دارد . كسى بايد دم از حقوق بشر بزند كه در انسان آهنگ سير و سفرى تا سرمنزل «  يا أَيُّهَا الْإِنْسانُ إِنَّكَ كادِحٌ إِلى رَبِّكَ كَدْحاً فَمُلاقِيهِ  » « 2 » قائل است .\r\nاعلاميهء حقوق بشر شايستهء آن سيستمهاى فلسفى است كه به حكم «   وَ نَفْسٍ وَ ما سَوَّاها فَأَلْهَمَها فُجُورَها وَ تَقْواها   » « 3 » در سرشت انسان تمايل به نيكى قائلند .\r\nاعلاميهء حقوق بشر را بايد كسى صادر كند كه به سرشت بشر خوشبين است و به حكم «  لَقَدْ خَلَقْنَا الْإِنْسانَ فِي أَحْسَنِ تَقْوِيمٍ  » « 4 » آن را معتدلترين و كاملترين سرشتها مىداند .\r\nآنچه شايستهء طرز تفكر غربى در تفسير انسان است ، اعلاميهء حقوق بشر نيست بلكه همان طرز رفتارى است كه غرب عملًا در بارهء انسان روا مىدارد ؛ يعنى كشتن همهء عواطف انسانى ، به بازى گرفتن مميّزات بشرى ، تقدم سرمايه بر انسان ، اولويت\r\n\r\n\r\n\r\n\r\n","description":"","footnote":"\r\n( 1 ) . بقره / 30 .\r\n( 2 ) . انشقاق / 6 .\r\n( 3 ) . شمس / 7 و 8 .\r\n( 4 ) . تين / 4 .\r\n","page_name":" 152 ","page_number":152},
  {"content":"\r\n\r\nپول بر بشر ، معبود بودن ماشين ، خدايى ثروت ، استثمار انسانها ، قدرت بىنهايت سرمايه دارى ، كه اگر احياناً يك نفر ميليونر ثروت خود را براى بعد از خودش به سگ محبوبش منتقل كند آن سگ احترامى ما فوق احترام انسانها پيدا مىكند ؛ انسانها در خدمت يك سگ ثروتمند به عنوان پيشكار ، منشى ، دفتردار استخدام مىشوند و در مقابل او دست به سينه مىايستند و تعظيم مىكنند .\r\n\r\nغرب ، هم خود را فراموش كرده و هم خداى خود را\r\nمسألهء مهم اجتماع بشر در امروز اين است كه بشر به تعبير قرآن « خود » را فراموش كرده است ، هم خود را فراموش كرده و هم خداى خود را . مسألهء مهم اين است كه « خود » را تحقير كرده است ، از درون بينى و توجه به باطن و ضمير غافل شده و توجه خويش را يكسره به دنياى حسى و مادى محدود كرده است . هدفى براى خود جز چشيدن ماديات نمىبيند و نمىداند ، خلقت را عبث مىانگارد ، خود را انكار مىكند ، روح خود را از دست داده است . بيشتر بدبختيهاى امروز بشر ناشى از اين طرز تفكر است و متأسفانه نزديك است جهانگير شود و يكباره بشريت را نيست و نابود كند . اين طرز تفكر در بارهء انسان سبب شده كه هرچه تمدن توسعه پيدا مىكند و عظيم‌تر مىگردد ، متمدن به سوى حقارت مىگرايد . اين طرز تفكر در بارهء انسان موجب گشته كه انسانهاى واقعى را همواره در گذشته بايد جستجو كرد و دستگاه عظيم تمدن امروز به ساختن هر چيز عالى و دست اول قادر است جز به ساختن انسان .\r\nگاندى مىگويد :\r\n« غربى براى آن مستحق دريافت لقب خدايى زمين است كه همهء امكانات و موهبتهاى زمينى را مالك است . او به كارهاى زمينى قادر است كه ملل ديگر آنها را در قدرت خدا مىدانند . لكن غربى از يك چيز عاجز است و آن تأمل در باطن خويش است . تنها اين موضوع براى اثبات پوچى درخشندگى كاذب تمدن جديد كافى است .\r\nتمدن غربى اگر غربيان را مبتلا به خوردن مشروب و توجه به اعمال جنسى نموده است ، به خاطر اين است كه غربى به جاى « خويشتن جويى » در پى نسيان و هدرساختن خويشتن است .\r\n\r\n","description":"","footnote":"","page_name":" 153 ","page_number":153},
  {"content":"\r\n\r\n. . . قوهء عملى او بر اكتشاف و اختراع و تهيهء وسايل جنگى ، ناشى از فرار غربى از « خويشتن » است نه قدرت و تسلط استثنايى وى بر خود . . . ترس از تنهايى و سكوت ، و توسل به پول ، غربى را از شنيدن نداى باطن خود عاجز ساخته و انگيزهء فعاليتهاى مداوم او همينهاست . محرك او در فتح جهان ، ناتوانى او در « حكومت به خويشتن » است . به همين علت غربى پديدآورندهء آشوب و فساد در سراسر دنياست . . . وقتى انسان روح خود را از دست بدهد ، فتح دنيا به چه درد او مىخورد . . . كسانى كه انجيل به آنان تعليم داده است كه در جهان مبشّر حقيقت و محبت و صلح باشند ، خودشان در جستجوى طلا و برده به هر طرف روانند ؛ به جاى اينكه مطابق تعاليم انجيل در مملكت خداوند در جستجوى بخشش و عدالت باشند ، براى تبرئهء سيئات خود از حربهء مذهب استفاده مىكنند و به جاى نشر كلام الهى ، بر سر ملتها بمب مىريزند . » .\r\nو به همين علت اعلاميهء حقوق بشر بيش از همه و پيش از همه از طرف خود غرب نقض شده است . فلسفه‌اى كه غرب عملًا در زندگى طى مىكند ، راهى جز شكست اعلاميهء حقوق بشر باقى نمىگذارد .\r\n\r\n","description":"","footnote":"","page_name":" 154 ","page_number":154},
  {"content":"\r\n\r\n\r\nبخش ششم : مبانى طبيعى حقوق خانوادگى\r\n* يگانه مرجع صلاحيتدار براى شناسايى حقوق واقعى انسانها كتاب آفرينش است . .\r\n* در اجتماع « مدنى » جنبه‌هاى قراردادى و در اجتماع « خانوادگى » جنبه‌هاى طبيعى غلبه دارد . .\r\n* فرضيهء چهار دوره در حقوق خانوادگى ، تقليد ناشيانه‌اى است از فرضيهء سوسياليستها دربارهء مالكيت . .\r\nآيا زن و مرد داراى دو طبيعت حقوقى مىباشند ؟\r\n\r\n","description":"","footnote":"","page_name":" 155 ","page_number":155},
  {"content":"\r\n . \r\n","description":"","footnote":"","page_name":" 156 ","page_number":156},
  {"content":"\r\n\r\n\r\nمبانى طبيعى حقوق خانوادگى\r\nگفتيم كه روح و اساس اعلاميهء حقوق بشر اين است كه انسان از يك نوع حيثيت و شخصيت ذاتى قابل احترام برخوردار است و در متن خلقت و آفرينش يك سلسله حقوق و آزاديها به او داده شده است كه به هيچ نحو قابل سلب و انتقال نمىباشند .\r\nو گفتيم اين روح و اساس ، مورد تأييد اسلام و فلسفه‌هاى شرقى است و آنچه با روح و اساس اين اعلاميه ناسازگار است و آن را بىپايه جلوه مىدهد همانا تفسيرهايى است كه در بسيارى از سيستمهاى فلسفى غرب در بارهء انسان و تاروپود هستىاش مىشود .\r\nبديهى است كه يگانه مرجع صلاحيتدار براى شناسايى حقوق واقعى انسانها كتاب پر ارزش آفرينش است . با رجوع به صفحات و سطور اين كتاب عظيم حقوق واقعى مشترك انسانها و وضع حقوقى زن و مرد در مقابل يكديگر مشخص مىگردد .\r\nعجيب اين است كه بعضى از ساده دلان به هيچ وجه حاضر نيستند اين مرجع عظيم را به رسميت بشناسند . از نظر اينها يگانه مرجع صلاحيتدار گروهى از افراد بشر هستند كه دست در كار تنظيم اين اعلاميه بوده‌اند و امروز بر همهء جهان سيادت و حكمرانى دارند ، هرچند خودشان عملًا چندان پابند مواد اين اعلاميه نيستند ؛ ديگران را نرسد در آنچه آنها مىگويند چون و چرا كنند . ولى ما به نام همان « حقوق بشر »\r\n\r\n","description":"","footnote":"","page_name":" 157 ","page_number":157},
  {"content":"\r\n\r\nبراى خود حق چون و چرا قائل هستيم ، دستگاه باعظمت آفرينش را كه كتاب گوياى الهى است يگانه مرجع صلاحيتدار مىدانيم .\r\nمن بار ديگر از خوانندگان محترم معذرت مىخواهم از اينكه برخى مسائل را در اين سلسله مقالات طرح مىكنم كه اندكى رنگ فلسفى دارد و خشك به نظر مىرسد و براى بعضى از خوانندگان محترم خستگىآور است . خودم تا حد امكان از طرح اين گونه مسائل اجتناب دارم ، ولى گاهى ارتباط مسائل حقوق زن با اين مسائل خشك فلسفى به قدرى است كه بحث در بارهء آنها اجتناب ناپذير است .\r\n\r\nرابطهء حقوق طبيعى و هدفدارى طبيعت\r\nاز نظر ما حقوق طبيعى و فطرى از آنجا پيدا شده كه دستگاه خلقت با روشن بينى و توجه به هدف ، موجودات را به سوى كمالاتى كه استعداد آنها را در وجود آنها نهفته است سوق مىدهد .\r\nهر استعداد طبيعى مبناى يك « حق طبيعى » است و يك « سند طبيعى » براى آن به شمار مىآيد . مثلًا فرزند انسان حق درس خواندن و مدرسه رفتن دارد ، اما بچهء گوسفند چنين حقى ندارد ، چرا ؟ .\r\nبراى اينكه استعداد درس خواندن و دانا شدن در فرزند انسان هست ، اما در گوسفند نيست . دستگاه خلقت اين سند طلبكارى را در وجود انسان قرار داده و در وجود گوسفند قرار نداده است . همچنين است حق فكر كردن و رأى دادن و ارادهء آزاد داشتن .\r\nبعضى خيال مىكنند فرضيهء « حقوق طبيعى » و اينكه خلقت و آفرينش ، انسان را به نوعى از حقوق ممتاز ساخته است يك ادعاى پوچ و خودخواهانه است و بايد آن را دور افكند ؛ هيچ فرقى ميان انسان و غير انسان از لحاظ حقوق نيست .\r\nخير ، اين‌طور نيست . استعدادهاى طبيعى مختلف است . دستگاه خلقت هر نوعى از انواع موجودات را در مدارى مخصوص به خود او قرار داده است و سعادت او را هم در اين قرار داده كه در مدار طبيعى خودش حركت كند . دستگاه آفرينش در اين كار خود هدف دارد و اين سندها را به صورت تصادف و از روى بىخبرى و ناآگاهى به دست مخلوقات نداده است . در اين سلسله مقالات توضيح بيشتر در بارهء اين مطلب ميسر نيست .\r\n\r\n","description":"","footnote":"","page_name":" 158 ","page_number":158},
  {"content":"\r\n\r\nريشه و اساس حقوق خانوادگى را - كه مسألهء مورد بحث ماست - مانند ساير حقوق طبيعى در طبيعت بايد جستجو كرد . از استعدادهاى طبيعى زن و مرد و انواع سندهايى كه خلقت به دست آنها سپرده است مىتوانيم بفهميم آيا زن و مرد داراى حقوق و تكاليف مشابهى هستند يا نه ؟ فراموش نكنيد ، همچنانكه در مقاله‌هاى پيش گفتيم مسألهء مورد بحث ما تشابه حقوق خانوادگى زن و مرد است نه تساوى حقوق آنها .\r\n\r\nحقوق اجتماعى\r\nافراد بشر از لحاظ حقوق اجتماعى غيرخانوادگى يعنى از لحاظ حقوقى كه در اجتماع بزرگ ، خارج از محيط خانواده نسبت به يكديگر پيدا مىكنند ، هم وضع مساوى دارند و هم وضع مشابه ؛ يعنى حقوق اوّلى طبيعى آنها برابر يكديگر و مانند يكديگر است ؛ همه مثل هم حق دارند از مواهب خلقت استفاده كنند ، مثل هم حق دارند كار كنند ، مثل هم حق دارند در مسابقهء زندگى شركت كنند ، همه مثل هم حق دارند خود را نامزد هر پست از پستهاى اجتماعى بكنند و براى تحصيل و به دست آوردن آن از طريق مشروع كوشش كنند ، همه مثل هم حق دارند استعدادهاى علمى و عملى وجود خود را ظاهر كنند .\r\nو البته همين تساوى در حقوق اوليهء طبيعى تدريجاً آنها را از لحاظ حقوق اكتسابى در وضع نامساوى قرار مىدهد ؛ يعنى همه به‌طور مساوى حق دارند كار كنند و در مسابقهء زندگى شركت نمايند اما چون پاى انجام وظيفه و شركت در مسابقه به ميان مىآيد ، همه در اين مسابقه يك جور از آب در نمىآيند : بعضى پراستعدادترند و بعضى كم استعدادتر ، بعضى پركارترند و بعضى كم كارتر ، بالأخره بعضى عالمتر ، با كمال‌تر ، باهنرتر ، كارآمدتر ، لايقتر از بعضى ديگر از كار در مىآيند . قهراً حقوق اكتسابى آنها صورت نامتساوى به خود مىگيرد و اگر بخواهيم حقوق اكتسابى آنها را نيز مانند حقوق اوّلى و طبيعى آنها مساوى قرار دهيم ، عمل ما جز ظلم و تجاوز نامى نخواهد داشت .\r\nچرا از لحاظ حقوق طبيعى اوّلى اجتماعى ، همهء افراد وضع مساوى و مشابهى دارند ؟ .\r\nبراى اينكه مطالعه در احوال بشر ثابت مىكند كه افراد بشر طبيعتاً هيچ كدام رئيس\r\n\r\n","description":"","footnote":"","page_name":" 159 ","page_number":159},
  {"content":"\r\n\r\nيا مرئوس آفريده نشده‌اند ، هيچ كس كارگر يا صنعتگر يا استاد يا معلم يا افسر يا سرباز يا وزير به دنيا نيامده است . اينها مزايا و خصوصياتى است كه جزء حقوق اكتسابى بشر است ؛ يعنى افراد در پرتو لياقت و استعداد و كار و فعاليت بايد آنها را از اجتماع بگيرند و اجتماع با يك قانون قراردادى آنها را به افراد خود واگذار مىكند .\r\nتفاوت زندگى اجتماعى انسان با زندگى اجتماعى حيوانات اجتماعى از قبيل زنبور عسل در همين جهت است . تشكيلات زندگى آن حيوانات صد در صد طبيعى است ؛ پستها و كارها به دست طبيعت در ميان آنها تقسيم شده نه به دست خودشان ؛ طبيعتاً بعضى رئيس و بعضى مرئوس ، بعضى كارگر و بعضى مهندس و بعضى مأمور انتظامى آفريده شده‌اند . اما زندگى اجتماعى انسان اين‌طور نيست .\r\nبه همين جهت بعضى از دانشمندان يكباره اين نظريهء قديم فلسفى را كه مىگويد « انسان طبيعتاً اجتماعى است » انكار كرده و اجتماع انسانى را صد در صد « قراردادى » فرض كرده‌اند .\r\n\r\nحقوق خانوادگى\r\nاين در اجتماع غيرخانوادگى . اما در اجتماع خانوادگى چطور ؟ آيا افراد بشر در اجتماع خانوادگى نيز از لحاظ حقوق اوليهء طبيعى وضع مشابه و همانندى دارند و تفاوت آنها در حقوق اكتسابى است ؟ يا ميان اجتماع خانوادگى يعنى اجتماعى كه از زن و شوهر ، پدر و مادر و فرزندان و برادران و خواهران تشكيل مىشود با اجتماع غيرخانوادگى ، از لحاظ حقوق اوليه نيز تفاوت است و قانون طبيعى ، حقوق خانوادگى را به شكلى مخصوص وضع كرده است ؟ .\r\nدر اينجا دو فرض وجود دارد : يكى اينكه زن و شوهرى و پدر و فرزندى يا مادر و فرزندى مانند ساير روابط اجتماعى و همكاريهاى افراد با يكديگر در مؤسسات ملى يا در مؤسسات دولتى ، سبب نمىشود كه بعضى افراد طبعاً وضع مخصوص به خود داشته باشند . فقط مزاياى اكتسابى سبب مىشود كه يكى مثلًا رئيس و ديگرى مرئوس ، يكى مطيع و ديگرى مطاع ، يكى داراى ماهانهء بيشتر و يكى كمتر باشد . زن بودن يا شوهر بودن ، پدر يا مادر بودن و فرزند بودن نيز سبب نمىشود كه هر كدام وضع مخصوص به خود داشته باشند . فقط مزاياى اكتسابى مىتواند وضع آنها را نسبت به\r\n\r\n","description":"","footnote":"","page_name":" 160 ","page_number":160},
  {"content":"\r\n\r\nيكديگر معين كند .\r\nفرضيهء « تشابه حقوق زن و مرد در حقوق خانوادگى » كه به غلط نام « تساوى حقوق » به آن داده‌اند ، مبتنى بر همين فرض است . طبق اين فرضيه زن و مرد با استعدادها و احتياجات مشابه و با سندهاى حقوقى مشابهى كه از طبيعت در دست دارند در زندگى خانوادگى شركت مىكنند . پس بايد حقوق خانوادگى بر اساس يكسانى و همانندى و تشابه تنظيم شود .\r\nفرض ديگر اين است كه خير ، حقوق طبيعى اوليهء آنها نيز متفاوت است . شوهر بودن از آن جهت كه شوهر بودن است وظايف و حقوق خاصى را ايجاب مىكند و زن بودن از آن جهت كه زن بودن است وظايف و حقوق ديگرى ايجاب مىكند . همچنين است پدر يا مادر بودن و فرزند بودن ، و به هر حال اجتماع خانوادگى با ساير شركتها و همكاريهاى اجتماعى متفاوت است . فرضيهء « عدم تشابه حقوق خانوادگى زن و مرد » كه اسلام آن را پذيرفته مبتنى بر اين اصل است .\r\nحالا كداميك از دو فرض بالا درست است و از چه راه مىتوانيم درستى يكى از اين دو فرض را بفهميم ؟\r\n\r\n","description":"","footnote":"","page_name":" 161 ","page_number":161},
  {"content":"\r\n\r\n\r\nمبانى طبيعى حقوق خانوادگى\r\nبراى اينكه خوانندگان محترم بتوانند خوب نتيجه گيرى كنند ، بايد مطالبى كه در فصل گذشته گفته شد در نظر داشته باشند . گفتيم :\r\n1 . حقوق طبيعى از آنجا پيدا شده كه طبيعت هدف دارد و با توجه به هدف ، استعدادهايى در وجود موجودات نهاده و استحقاقهايى به آنها داده است .\r\n2 . انسان از آن جهت كه انسان است از يك سلسله حقوق خاص كه « حقوق انسانى » ناميده مىشود برخوردار است و حيوانات از اين نوع حقوق برخوردار نمىباشند .\r\n3 . راه تشخيص حقوق طبيعى و كيفيت آنها مراجعه به خلقت و آفرينش است . هر استعداد طبيعى يك سند طبيعى است براى يك حق طبيعى .\r\n4 . افراد انسان از لحاظ اجتماع مدنى همه داراى حقوق طبيعى مساوى و مشابهى مىباشند و تفاوت آنها در حقوق اكتسابى است كه بستگى دارد به كار و انجام وظيفه و شركت در مسابقهء انجام تكاليف .\r\n5 . علت اينكه افراد بشر در اجتماع مدنى داراى حقوق طبيعى مساوى و متشابهى هستند اين است كه مطالعه در احوال طبيعت انسانها روشن مىكند كه افراد انسان - بر خلاف حيوانات اجتماعى از قبيل زنبور عسل - هيچ كدام طبيعتاً رئيس يا مرئوس ،\r\n\r\n","description":"","footnote":"","page_name":" 162 ","page_number":162},
  {"content":"\r\n\r\nمطيع يا مطاع ، فرمانده يا فرمانبر ، كارگر يا كارفرما ، افسر يا سرباز به دنيا نيامده‌اند .\r\nتشكيلات زندگى انسانها طبيعى نيست ؛ كارها و پستها و وظيفه‌ها به دست طبيعت تقسيم نشده است .\r\n6 . فرضيهء تشابه حقوق خانوادگى زن و مرد مبتنى بر اين است كه اجتماع خانوادگى مانند اجتماع مدنى است . افراد خانواده داراى حقوق همانند و متشابهى هستند . زن و مرد با استعدادها و احتياجهاى مشابه در زندگى خانوادگى شركت مىكنند و سندهاى مشابهى از طبيعت در دست دارند . قانون خلقت به‌طور طبيعى براى آنها تشكيلاتى در نظر نگرفته و كارها و پستها را ميان آنها تقسيم نكرده است .\r\nو اما فرضيهء عدم تشابه حقوق خانوادگى مبتنى بر اين است كه حساب اجتماع خانوادگى از اجتماع مدنى جداست . زن و مرد با استعدادها و احتياجهاى مشابهى در زندگى خانوادگى شركت نمىكنند و سندهاى مشابهى از طبيعت در دست ندارند .\r\nقانون خلقت آنها را در وضع نامشابهى قرار داده و براى هر يك از آنها مدار و وضع معينى در نظر گرفته است .\r\nاكنون ببينيم كداميك از دو فرضيهء بالا درست است و از چه راه بايد درستى يكى از اين دو فرض را بفهميم .\r\nبا مقياسى كه قبلًا در دست داديم تعيين اينكه كداميك از دو فرض بالا صحيح است كار چندان دشوارى نيست . به استعدادها و احتياجهاى طبيعى زن و مرد ، به عبارت ديگر به سندهاى طبيعى كه قانون خلقت به دست هر يك از زن و مرد داده است مراجعه مىكنيم ، تكليف روشن مىشود .\r\n\r\nآيا زندگى خانوادگى طبيعى است يا قراردادى ؟\r\nدر مقالهء پيش گفتيم كه در بارهء « زندگى اجتماعى انسان » دو نظر است : بعضى زندگى اجتماعى انسان را طبيعى مىدانند ، به اصطلاح انسان را « مدنىّ بالطبع » مىدانند . بعضى ديگر برعكس ، زندگى اجتماعى را يك امر قراردادى مىدانند كه انسان به اختيار خود و تحت تأثير عوامل اجباركنندهء خارجى - نه عوامل درونى - آن را انتخاب كرده است .\r\nدر باب زندگى خانوادگى چطور ؟ آيا در اينجا هم دو نظر است ؟ خير ، در اينجا يك نظر بيشتر وجود ندارد . زندگى خانوادگى بشر صد در صد طبيعى است ؛ يعنى انسان\r\n\r\n","description":"","footnote":"","page_name":" 163 ","page_number":163},
  {"content":"\r\n\r\nطبيعتاً « منزلى » آفريده شده است . فرضاً در طبيعى بودن زندگى « مدنى » انسان ترديد كنيم ، در طبيعى بودن زندگى « منزلى » يعنى زندگى خانوادگى او نمىتوانيم ترديد كنيم .\r\nهمچنانكه بسيارى از حيوانات با آنكه زندگى اجتماعى طبيعى ندارند بلكه به كلى از زندگى اجتماعى بىبهره‌اند ، داراى نوعى زندگانى زناشويى طبيعى مىباشند مانند كبوتران و بعضى حشرات كه به‌طور « جفت » زندگى مىكنند .\r\nحساب زندگى خانوادگى از زندگى اجتماعى جداست . در طبيعت تدابيرى به كار برده شده كه طبيعتاً انسان و بعضى حيوانات به سوى زندگانى خانوادگى و تشكيل كانون خانوادگى و داشتن فرزند گرايش دارند .\r\nقرائن تاريخى ، دوره‌اى را نشان نمىدهد كه در آن دوره انسان فاقد زندگى خانوادگى باشد ؛ يعنى زن و مرد منفرد از يكديگر زيست كنند و يا رابطهء جنسى ميان افراد صورت اشتراكى و عمومى داشته باشد . زندگى قبايل وحشى عصر حاضر - كه نمونه‌اى از زندگانى بشر قديم به شمار مىرود - نيز چنين نيست .\r\nزندگى بشر قديم ، خواه به صورت « مادرشاهى » و خواه به صورت « پدرشاهى » ، شكل خانوادگى داشته است .\r\n\r\nفرضيهء چهار دوره\r\nدر مسألهء مالكيت ، اين حقيقت مورد قبول همگان واقع شده كه در ابتدا صورت اشتراكى داشته است و اختصاص بعداً پيدا شده است ، ولى در مسألهء جنسيت هر گز چنين مطلبى نيست . علت اينكه مالكيت در آغاز زندگى بشرى جنبهء اشتراكى داشته اين است كه در آن وقت اجتماع بشر قبيله‌اى بوده و صورت خانوادگى داشته است ؛ يعنى افراد قبيله كه با هم مىزيسته‌اند ، از عواطف خانوادگى بهره‌مند بوده‌اند و به همين جهت از لحاظ مالكيت وضع اشتراكى داشته‌اند . در ادوار اوليه فرضاً قانون و رسوم و عاداتى نبوده كه زن و مرد را در مقابل يكديگر مسؤول قرار دهد ، خود طبيعت و احساسات طبيعى آنها ، آنها را به وظايف و حقوقى مقيد مىكرده است و هرگز زندگى و آميزش جنسى بدون قيد و شرط نداشته‌اند ؛ همچنانكه حيواناتى كه به صورت « جفت » زندگى مىكنند ، قانون اجتماعى و قراردادى ندارند ولى به حكم قانون طبيعى ، حقوق و وظايفى را رعايت مىكنند و زندگى و آميزش آنها بدون قيد و شرط نيست .\r\n\r\n","description":"","footnote":"","page_name":" 164 ","page_number":164},
  {"content":"\r\n\r\nخانم مهرانگيز منوچهريان در مقدمهء كتاب انتقاد بر قوانين اساسى و مدنى ايران مىگويند :\r\n« از نظر جامعه شناسى ، زندگى زن و مرد در نقاط مختلف زمين يكى از اين چهار مرحله را مىپيمايد : 1 . مرحلهء طبيعى 2 . مرحلهء تسلط مرد 3 . مرحلهء اعتراض زن 4 . مرحلهء تساوى حقوق زن و مرد .\r\nدر مرحلهء اول ، زن و مرد بدون هيچ گونه قيد و شرطى با هم خلطه و آميزش دارند . . . » .\r\nجامعه شناسى اين گفته را نمىپذيرد . آنچه جامعه شناسى مىپذيرد حداكثر اين است كه احياناً در ميان بعضى قبايل وحشى چند برادر مشتركاً با چند خواهر ازدواج مىكرده‌اند ؛ همهء آن برادرها با همهء اين خواهرها آميزش داشته‌اند و فرزندان هم به همه تعلق داشته است ؛ و يا اين است كه پسران و دختران قبل از ازدواج هيچ محدوديتى نداشته‌اند و تنها ازدواج آنها را محدود مىكرده است ؛ و اگر احياناً در ميان بعضى قبايل وحشى وضع جنسى از اين هم عمومىتر بوده و به اصطلاح زن « ملى » بوده است ، جنبهء استثنايى داشته و انحراف از وضع طبيعى و عمومى به شمار مىرود .\r\nويل دورانت در جلد اول تاريخ تمدن صفحهء 57 مىگويد :\r\n« ازدواج از اختراعات نياكان حيوانى ما بوده است . در بعضى از پرندگان چنين به نظر مىرسد كه حقيقتاً هر پرنده فقط به همسر خود اكتفا مىكند . در گوريلها و اورانگوتانها رابطه ميان نر و ماده تا پايان دورهء پرورش نوزاد ادامه دارد و اين ارتباط از بسيارى از نظرها شبيه به روابط زن و مرد است و هرگاه ماده بخواهد با نر ديگرى نزديكى كند به سختى مورد تنبيه نر خود قرار مىگيرد . دوكرسپينى در خصوص اورانگوتانهاى برنئو مىگويد كه « آنها در خانواده‌هايى بسر مىبرند كه از نر و ماده و كودكان آنها تشكيل مىشود » و دكتر ساواژ در مورد گوريلها مىنويسد كه « عادت آنها چنين است كه پدر و مادر زير درختى مىنشينند و به خوردن ميوه و پرچانگى مىپردازند و كودكان دور و بر پدر و مادر بر درختها جستن مىكنند » .\r\nزناشويى در صفحات تاريخ پيش از ظهور انسان آغاز شده است . اجتماعاتى كه در\r\n\r\n","description":"","footnote":"","page_name":" 165 ","page_number":165},
  {"content":"\r\n\r\nآنها زناشويى موجود نباشد بسيار كم است ، ولى كسى كه در جستجو باشد مىتواند عده‌اى از چنين جامعه‌ها را پيدا كند . » .\r\nغرض اين است كه احساسات خانوادگى براى بشر يك امر طبيعى و غريزى است ، مولود عادت و نتيجهء تمدن نيست ، همچنانكه بسيارى از حيوانات به‌طور طبيعى و غريزى داراى احساسات خانوادگى مىباشند .\r\nعليهذا هيچ دوره‌اى بر بشر نگذشته كه جنس نر و جنس ماده به‌طور كلى بدون هيچ گونه قيد و شرط و تعهد - ولو تعهد طبيعى - با هم زيست كرده باشند . چنان دورهء فرضى مساوى است با اشتراكيت جنسى كه حتى طرفداران اشتراكيت مالى در ادوار اوليه ، چنان دوره‌اى را ادعا نمىكنند .\r\nفرضيهء چهار دوره در روابط زن و مرد يك تقليد ناشيانه‌اى است از فرضيهء چهار دوره‌اى كه سوسياليستها در بارهء مالكيت قائلند . آنها مىگويند بشر از لحاظ مالكيت چهار دوره را طى كرده است : مرحلهء اشتراك اوليه ، مرحلهء فئوداليسم ، مرحلهء كاپيتاليسم و مرحلهء سوسياليسم و كمونيسم كه بازگشت به اشتراك اوليه ولى در سطح عاليتر است .\r\nجاى خوشوقتى است كه خانم منوچهريان نام دورهء چهارم روابط زن و مرد را تساوى حقوق زن و مرد گذاشته‌اند و در اين جهت از سوسياليستها تقليد نكرده و آخرين مرحله را بازگشت به حالت اشتراك اوليه نام ننهاده‌اند ، اگرچه مشاراليها ميان دورهء چهارم آن‌طور كه خودشان تصور كرده‌اند و دورهء اول شباهت زيادى قائلند زيرا تصريح مىكنند كه : « در مرحلهء چهارم كه شباهت زيادى به مرحلهء اول دارد ، زن و مرد بدون هيچ گونه سلطه و تفوقى نسبت به يكديگر با هم زندگانى مىكنند » .\r\nمن هنوز نتوانسته‌ام مقصود ايشان را از اين « شباهت زياد » بفهمم . اگر مقصود تنها عدم سلطه و تفوق مرد و تساوى تعهدات و شرايط آنها نسبت به يكديگر باشد ، دليل نمىشود ميان اين دوره و دوره‌اى كه به عقيدهء مشاراليها هيچ گونه تعهد و شرط و قيدى وجود نداشته و زندگى زن و مرد شكل خانوادگى نداشته است شباهت وجود داشته باشد . و اگر مقصود اين است كه در دورهء چهارم تدريجاً همهء قيود و تعهدات از ميان مىرود و زندگى خانوادگى منسوخ مىگردد و نوعى اشتراك جنسى ميان افراد بشر حكمفرما مىگردد ، معلوم مىشود مفهوم ايشان از « تساوى حقوق » - كه طرفدار جدى\r\n\r\n","description":"","footnote":"","page_name":" 166 ","page_number":166},
  {"content":"\r\n\r\nآن هستند - چيزى است غير آن چيزى كه ساير طرفداران تساوى حقوق طالب آن هستند و احياناً براى آنها وحشتناك است .\r\nاكنون ما بايد توجه خود را به سوى طبيعت حقوقى خانوادگى زن و مرد معطوف كنيم و در اين زمينه دو چيز را بايد در نظر بگيريم : يكى اينكه آيا زن و مرد از لحاظ طبيعت اختلافاتى دارند يا نه ؟ به عبارت ديگر آيا اختلافات زن و مرد فقط از لحاظ جهاز تناسلى است يا اختلافات آنها عميقتر از اينهاست ؟ ديگر اينكه اگر اختلافات و تفاوتهاى ديگرى در كار است ، آيا آن اختلافات از نوع اختلافات و تفاوتهايى است كه در تعيين حقوق و تكاليف آنها مؤثر است يا از نوع اختلاف رنگ و نژاد است كه با طبيعت حقوقى بشر بستگى ندارد ؟\r\n\r\nزن در طبيعت\r\nدر قسمت اول گمان نمىكنم جاى بحث باشد . هركس فى الجمله مطالعه‌اى در اين زمينه داشته باشد مىداند كه اختلافات و تفاوتهاى زن و مرد منحصر به جهاز تناسلى نيست . اگر سخنى هست ، در اين جهت است كه آيا آن تفاوتها در تعيين حقوق و تكاليف زن و مرد تأثير دارد يا ندارد ؟ .\r\nدانشمندان و محققان اروپا قسمت اوّل را به‌طور شايسته‌اى بيان كرده‌اند . دقت در مطالعات زيستى و روانى و اجتماعى اين دانشمندان كوچكترين ترديدى در اين قسمت باقى نمىگذارد . آنچه كمتر مورد توجه اين دانشمندان واقع شده اين است كه اين تفاوتها در تعيين حقوق و تكاليف خانوادگى مؤثر است و زن و مرد را از اين جهت در وضع نامشابهى قرار مىدهد .\r\nالكسيس كارل ، فيزيولوژيست و جراح و زيست شناس معروف فرانسوى كه شهرت جهانى دارد ، در كتاب بسيار نفيس خود انسان موجود ناشناخته به هر دو قسمت اعتراف مىكند ؛ يعنى هم مىگويد زن و مرد به حكم قانون خلقت متفاوت آفريده شده‌اند و هم مىگويد اين اختلافات و تفاوتها وظايف و حقوق آنها را متفاوت مىكند .\r\nوى در فصلى كه تحت عنوان « اعمال جنسى و توليد مثل » در كتاب خود باز كرده\r\n\r\n","description":"","footnote":"","page_name":" 167 ","page_number":167},
  {"content":"\r\n\r\nاست مىگويد :\r\n« بيضه‌ها و تخمدانها اعمال پردامنه‌اى دارند : نخست اينكه سلولهاى نر يا ماده مىسازند كه پيوستگى اين دو موجود تازه انسانى را پديد مىآورد . در عين حال موادى ترشح مىكنند و در خون مىريزند كه در نسوج و اندامها و شعور ما خصايص جنس مرد يا زن را آشكار مىسازد . همچنين به تمام اعمال بدنى ما شدت مىدهند . ترشح بيضه‌ها موجد تهور و جوش و خروش و خشونت مىگردد و اين همان خصايصى است كه گاو نر جنگى را از گاوى كه در مزارع براى شخم به كار مىرود متمايز مىسازد . تخمدان نيز به همين طريق بر روى وجود زن اثر مىكند .\r\n. . . اختلافى كه ميان زن و مرد موجود است تنها مربوط به شكل اندامهاى جنسى آنها و وجود زهدان و انجام زايمان نزد زن و طرز تعليم خاص آنها نيست ، بلكه نتيجهء علتى عميقتر است كه از تأثير مواد شيميايى مترشحهء غدد تناسلى در خون ناشى مىشود .\r\nبه علت عدم توجه به اين نكتهء اصلى و مهم است كه طرفداران نهضت زن فكر مىكنند كه هر دو جنس مىتوانند يك قسم تعليم و تربيت يابند و مشاغل و اختيارات و مسؤوليتهاى يكسانى به عهده گيرند . زن در حقيقت از جهات زيادى با مرد متفاوت است . يكايك سلولهاى بدنى ، همچنين دستگاههاى عضوى ، مخصوصاً سلسلهء عصبى نشانهء جنس او را بر روى خود دارد . قوانين فيزيولوژى نيز همانند قوانين جهان ستارگان ، سخت و غير قابل تغيير است ؛ ممكن نيست تمايلات انسانى در آنها راه يابد . ما مجبوريم آنها را آن طورى كه هستند بپذيريم .\r\nزنان بايد به بسط مواهب طبيعى خود در جهت و مسير سرشت خاص خويش بدون تقليد كوركورانه از مردان بكوشند . وظيفهء ايشان در راه تكامل بشريت خيلى بزرگتر از مردهاست و نبايستى آن را سرسرى گيرند و رها كنند . » « 1 »\r\nكارل پس از توضيحاتى در بارهء كيفيت پيدايش سلول نطفهء مرد و تخمك زن و\r\n\r\n\r\n\r\n\r\n","description":"","footnote":"\r\n( 1 ) . انسان موجود ناشناخته ، چاپ سوم ، ص 100 .\r\n","page_name":" 168 ","page_number":168},
  {"content":"\r\n\r\nپيوستن آنها به يكديگر و اشاره به اينكه وجود ماده براى توليد نسل ضرورى است - بر خلاف وجود نر - و اينكه باردارى جسم و روح زن را تكميل مىكند ، در آخر فصل مىگويد :\r\n« نبايستى براى دختران جوان نيز همان طرز فكر و همان نوع زندگى و تشكيلات فكرى و همان هدف و ايده آلى را كه براى پسران جوان در نظر مىگيريم معمول داريم . متخصصين تعليم و تربيت بايد اختلافات عضوى و روانى جنس مرد و زن و وظايف طبيعى ايشان را در نظر داشته باشند ، و توجه به اين نكتهء اساسى در بناى آيندهء تمدن ما حائز كمال اهميت است . » .\r\nچنان كه ملاحظه مىفرماييد اين دانشمند بزرگ ، هم تفاوتهاى طبيعى زياد زن و مرد را بيان مىكند و هم معتقد است اين تفاوتها زن و مرد را از لحاظ وظيفه و حقوق در وضع نامشابهى قرار مىدهد .\r\nدر فصل آينده نيز نظريات دانشمندان را در بارهء تفاوتهاى زن و مرد نقل خواهيم كرد و سپس نتيجه گيرى خواهيم كرد كه زن و مرد در چه قسمتهايى داراى استعدادها و احتياجهاى مشابهى هستند و بايد حقوق مشابهى داشته باشند و در چه قسمتها وضع مشابهى ندارند و بايد حقوق و تكاليف نامشابهى داشته باشند .\r\nبراى بررسى و تعيين حقوق و تكاليف خانوادگى زن و مرد ، اين قسمت حساسترين قسمتهاست .\r\n\r\n","description":"","footnote":"","page_name":" 169 ","page_number":169},
  {"content":"\r\n . \r\n","description":"","footnote":"","page_name":" 170 ","page_number":170},
  {"content":"\r\n\r\n\r\nبخش هفتم : تفاوتهاى زن و مرد\r\n* آيا فكر تفاوت زن و مرد يك فكر قرون وسطايى است ؟ .\r\n* حقوق زن ، افلاطون و ارسطو را رو در روى يكديگر قرار داده است .\r\n* قانون خلقت با ايجاد تفاوت در آفرينش زن و مرد ، پيوند آنها را محكمتر كرده است .\r\n* مرد جهانگير و زن مردگير آفريده شده است .\r\n* چيزهايى كه تازه مقلدان غرب را در زمينهء روابط زن و مرد به نشئه فرو برده است ، خود غربيان دورهء خمار آنها را طى مىكنند .\r\n\r\n","description":"","footnote":"","page_name":" 171 ","page_number":171},
  {"content":"\r\n . \r\n","description":"","footnote":"","page_name":" 172 ","page_number":172},
  {"content":"\r\n\r\n\r\nتفاوتهاى زن و مرد\r\nتفاوتهاى زن و مرد . عجب حرف مزخرفى ! معلوم مىشود هنوز هم با اينكه نيمهء دوم قرن بيستم را طى مىكنيم ، در گوشه و كنار افرادى پيدا مىشوند كه طرز تفكر قرون وسطايى دارند و فكر كهنه و پوسيدهء تفاوت زن و مرد را دنبال مىكنند و خيال مىكنند زن و مرد با يكديگر تفاوت دارند ، و لابد مىخواهند مانند مردم قرون وسطى نتيجه بگيرند كه زن جنس پست‌تر است ، زن انسان كامل نيست ، زن برزخ ميان حيوان و انسان است ، زن لياقت و شايستگى اينكه در زندگى مستقل و آزاد باشد ندارد و بايد تحت قيمومت و سرپرستى مرد زندگى كند ، در صورتى كه امروز ديگر اين حرفها كهنه و پوسيده شده است . امروز معلوم شده همهء اين حرفها جعلياتى بوده كه مردان به حكم زورگويى در دورهء تسلط بر زن ساخته بودند ؛ معلوم شده برعكس است ، زن جنس برتر و مرد جنس پست‌تر و ناقصتر است .\r\nخير ، آقا ! در قرن بيستم و در پرتو پيشرفتهاى حيرت‌انگيز علوم ، تفاوتهاى زن و مرد بيشتر روشن و مشخص شده است . جعل و افترا نيست ، حقايق علمى و تجربى است . اما اين تفاوتها به هيچ وجه به اينكه مرد يا زن جنس برتر است و ديگرى جنس پايين‌تر و پست‌تر و ناقصتر مربوط نيست . قانون خلقت از اين تفاوتها منظور ديگرى داشته است . قانون خلقت اين تفاوتها را براى اين به وجود آورده است كه\r\n\r\n","description":"","footnote":"","page_name":" 173 ","page_number":173},
  {"content":"\r\n\r\nپيوند خانوادگى زن و مرد را محكمتر كند و شالودهء وحدت آنها را بهتر بريزد . قانون خلقت اين تفاوتها را به اين منظور ايجاد كرده است كه به دست خود ، حقوق و وظايف خانوادگى را ميان زن و مرد تقسيم كند . قانون خلقت تفاوتهاى زن و مرد را به منظورى شبيه منظور اختلافات ميان اعضاى يك بدن ايجاد كرده است . اگر قانون خلقت هر يك از چشم و گوش و پا و دست و ستون فقرات را در وضع مخصوصى قرار داده است ، نه از آن جهت است كه با دو چشم به آنها نگاه مىكرده و نظر تبعيض داشته و به يكى نسبت به ديگرى جفا روا داشته است .\r\n\r\nتناسب است يا نقص و كمال ؟\r\nيكى از موضوعاتى كه براى من موجب تعجب است اين است كه بعضى اصرار دارند كه تفاوت زن و مرد را در استعدادهاى جسمى و روانى ، به حساب ناقص بودن زن و كاملتر بودن مرد بگذارند ؛ چنين وانمود مىكنند كه قانون خلقت بنا به مصلحتى زن را ناقص آفريده است .\r\nناقص الخلقه بودن زن پيش از آن كه در ميان ما مردم مشرق زمين مطرح باشد ، در ميان مردم غرب مطرح بوده است . غربيان در طعن به زن و ناقص خواندن وى بيداد كرده‌اند . گاهى از زبان مذهب و كليسا گفته‌اند : « زن بايد از اينكه زن است شرمسار باشد » . گاهى گفته‌اند : « زن همان موجودى است كه گيسوان بلند دارد و عقل كوتاه » ، « زن آخرين موجود وحشى است كه مرد او را اهلى كرده است » ، « زن برزخ ميان حيوان و انسان است » و امثال اينها .\r\nاز اين عجيب‌تر اينكه برخى از غربيان اخيراً با يك گردش صدوهشتاد درجه‌اى اكنون مىخواهند با هزارويك دليل ثابت كنند كه مرد موجود ناقص الخلقه و پست و زبون ، و زن موجود كامل و برتر است .\r\nاگر كتاب زن جنس برتر اشلى مونتاگو را - كه در مجلهء زن روز منتشر مىشد - خوانده باشيد ، مىدانيد كه اين مرد با چه زور زدن‌ها و مهمل بافىها مىخواهد ثابت كند كه زن از مرد كاملتر است . اين كتاب تا آنجا كه مستقيماً مطالعات پزشكى يا روانى يا آمار اجتماعى را عرضه مىدارد بسيار گرانبهاست ، ولى آنجا كه خود نويسنده شخصاً به « استنتاج » مىپردازد و مىخواهد براى هدف خود - كه همان عنوان كتاب است - نتيجه گيرى كند مهمل بافى را به نهايت مىرساند . چرا بايد يك\r\n\r\n","description":"","footnote":"","page_name":" 174 ","page_number":174},
  {"content":"\r\n\r\nروز زن را اينقدر پست و زبون و حقير بخوانند كه روز ديگر مجبور شوند براى جبران مافات ، همهء آن نواقص و نقايص را از روى زن بردارند و روى مرد بگذارند ؟ چه لزومى دارد كه تفاوتهاى زن و مرد را به حساب ناقص بودن يكى و كاملتر بودن ديگرى بگذاريم كه مجبور شويم گاهى طرف مرد را بگيريم و گاهى طرف زن را ؟ .\r\nاشلى مونتاگو از طرفى اصرار دارد زن را جنساً برتر از مرد معرفى كند و از طرف ديگر امتيازات مرد را مولود عوامل تاريخى و اجتماعى بشمارد نه مولود عوامل طبيعى .\r\nبه هر حال ، تفاوتهاى زن و مرد « تناسب » است نه نقص و كمال . قانون خلقت خواسته است با اين تفاوتها تناسب بيشترى ميان زن و مرد - كه قطعاً براى زندگى مشترك ساخته شده‌اند و مجرد زيستن انحراف از قانون خلقت است - به وجود آورد .\r\nاين مطلب از بيانات بعدى ضمن توضيح تفاوتها روشنتر مىشود .\r\n\r\nنظريهء افلاطون\r\nاين مسأله يك مسألهء تازه كه در قرن ما مطرح شده باشد نيست ؛ حداقل دوهزاروچهارصد سال سابقه دارد ، زيرا اين مسأله به همين صورت در كتاب جمهوريت افلاطون مطرح است .\r\nافلاطون با كمال صراحت مدعى است كه زنان و مردان داراى استعدادهاى مشابهى هستند و زنان مىتوانند همان وظايفى را عهده‌دار شوند كه مردان عهده‌دار مىشوند و از همان حقوقى بهره‌مند گردند كه مردان بهره‌مند مىگردند .\r\nهستهء تمام افكار جديدى كه در قرن بيستم در مورد زن پيدا شده و حتى آن قسمت از افكار كه از نظر مردم قرن بيستم نيز افراطى و غير قابل قبول به نظر مىرسد ، در افكار افلاطون پيدا مىشود و به همين جهت موجب اعجاب ناظران نسبت به اين مرد - كه پدر فلسفه ناميده مىشود - گرديده است . افلاطون در رسالهء جمهوريت كتاب پنجم ، حتى در بارهء اشتراكيت زن و فرزند ، در بارهء اصلاح نژاد و بهبود نسل و محروم كردن بعضى از زنان و مردان از تناسل و اختصاص دادن تناسل به افرادى كه از خصايص عاليترى برخوردارند ، در بارهء تربيت فرزندان در خارج از محيط خانواده ، در بارهء اختصاص دادن تناسل به سنين معينى از عمر زن و مرد كه سنين قوّت و جوشش نيروى حياتى آنها به شمار مىرود بحث كرده است .\r\n\r\n","description":"","footnote":"","page_name":" 175 ","page_number":175},
  {"content":"\r\n\r\nافلاطون معتقد است همان طورى كه به مردان تعليمات جنگى داده مىشود به زنان نيز بايد داده شود ، همان طورى كه مردان در مسابقات ورزشى شركت مىكنند زنان نيز بايد شركت كنند .\r\nاما دو نكته در گفتهء افلاطون هست : يكى اينكه اعتراف مىكند كه زنان از مردان چه در نيروهاى جسمى ، چه در نيروهاى روحى و دماغى ناتوان ترند ؛ يعنى تفاوت زن و مرد را از نظر « كمّى » اعتراف دارد ، هرچند مخالف تفاوت كيفى آنها از لحاظ استعدادهاست . افلاطون معتقد است استعدادهايى كه در مردان و زنان وجود دارد مثل يكديگر است ؛ چيزى كه هست زنان در هر رشته‌اى از رشته‌ها از مردان ناتوان ترند و اين جهت سبب نمىشود كه هر يك از زن و مرد به كارى غير از كار ديگرى اختصاص داشته باشند .\r\nافلاطون روى همين جهت كه زن را از مرد ضعيفتر مىداند ، خدا را شكر مىكند كه مرد آفريده شده نه زن . مىگويد : « خدا را شكر مىكنم كه يونانى زاييده شدم نه غير يونانى ، آزاد به دنيا آمدم نه برده ، مرد آفريده شدم نه زن » .\r\nديگر اينكه افلاطون آنچه در موضوع بهبود نسل ، پرورش متساوى استعدادهاى زن و مرد ، اشتراكيت زن و فرزند و غيره گفته ، همه مربوط است به طبقهء حاكمه ، يعنى فيلسوفان حاكم و حاكمان فيلسوف كه وى آنها را منحصراً شايستهء حكومت مىداند .\r\nچنان كه مىدانيم افلاطون در روش سياسى مخالف دموكراسى و طرفدار اريستوكراسى است . آنچه افلاطون در زمينه‌هاى بالا گفته مربوط است به طبقهء اريستوكرات ، و در غير طبقهء اريستوكرات‌طور ديگرى نظر مىدهد .\r\n\r\nافلاطون و ارسطو ، رو در روى يكديگر\r\nبعد از افلاطون ، كسى كه آراء و عقايدش در دنياى قديم در دست است ، شاگرد وى ارسطوست . ارسطو در كتاب سياست عقايد خويش را در بارهء تفاوت زن و مرد اظهار داشته و با عقايد استاد خود افلاطون سخت مخالفت كرده است . ارسطو معتقد است كه تفاوت زن و مرد تنها از جنبهء « كمّى » نيست ، از جنبهء كيفى نيز متفاوتند . او مىگويد :\r\nنوع استعدادهاى زن و مرد متفاوت است و وظايفى كه قانون خلقت به عهدهء هر يك از آنها گذاشته و حقوقى كه براى آنها خواسته ، در قسمتهاى زيادى با هم تفاوت دارد . به عقيدهء ارسطو فضايل اخلاقى زن و مرد نيز در بسيارى از قسمتها\r\n\r\n","description":"","footnote":"","page_name":" 176 ","page_number":176},
  {"content":"\r\n\r\nمتفاوت است : يك خلق و خوى مىتواند براى مرد فضيلت شمرده شود و براى زن فضيلت نباشد .\r\nبرعكس ، يك خلق و خوى ديگر ممكن است براى زن فضيلت باشد و براى مرد فضيلت شمرده نشود .\r\nنظريات ارسطو نظريات افلاطون را در دنياى قديم نسخ كرد . دانشمندانى كه بعدها آمدند ، نظريات ارسطو را بر نظريات افلاطون ترجيح دادند .\r\n\r\nنظر دنياى امروز\r\nاينها كه گفته شد مربوط به دنياى قديم بود . اكنون بايد ببينيم دنياى جديد چه مىگويد . دنياى جديد تنها به حدس و تخمين متوسل نمىشود ؛ سر و كارش با مشاهده و آزمايش است ، با آمار و ارقام است ، با مطالعات عينى است . در دنياى جديد در پرتو مطالعات عميق پزشكى ، روانى و اجتماعى تفاوتهاى بيشتر و فراوانترى ميان زن و مرد كشف شده است كه در دنياى قديم به هيچ وجه به آنها پى نبرده بودند .\r\nمردم دنياى قديم زن و مرد را كه ارزيابى مىكردند ، تنها از اين جهت بود كه يكى درشت اندام‌تر است و ديگرى كوچكتر ، يكى خشن‌تر است و ديگرى ظريفتر ، يكى بلندتر است و ديگرى كوتاه‌تر ، يكى كلفت آوازتر است و ديگرى نازك آوازتر ، يكى پر پشم وموتر است و ديگرى صافتر . حداكثر كه از اين حد تجاوز مىكردند ، اين بود كه تفاوت آنها را از لحاظ دورهء بلوغ در نظر مىگرفتند و يا تفاوت آنها را از لحاظ عقل و احساسات به حساب مىآوردند ؛ مرد را مظهر عقل و زن را مظهر مهر و عاطفه مىخواندند .\r\nاما امروز علاوه بر اينها قسمتهاى زياد ديگرى كشف شده است ؛ معلوم شده است دنياى زن و مرد در بسيارى از قسمتها با هم متفاوت است .\r\nما مجموع تفاوتهاى زن و مرد را تا آنجا كه از نوشته‌هاى اهل تحقيق به دست آورده‌ايم ، ذكر مىكنيم و سپس به فلسفهء اين تفاوتها و اينكه چقدر از اين تفاوتها از طبيعت ناشى مىشود و چقدر از آنها مولود عوامل تاريخى و فرهنگى و اجتماعى است مىپردازيم . و البته قسمتى از اين تفاوتها را هركس مىتواند با مختصر تجربه و مطالعه به دست آورد و قسمتى هم آنچنان واضح و بديهى است كه قابل انكار نيست .\r\n\r\n","description":"","footnote":"","page_name":" 177 ","page_number":177},
  {"content":"\r\n\r\n\r\nدوگونگىها\r\n\r\nاز لحاظ جسمى .\r\nمرد به‌طور متوسط درشت اندام‌تر است و زن كوچك اندام‌تر . مرد بلندقدتر است و زن كوتاه قدتر . مرد خشن‌تر است و زن ظريفتر . صداى مرد كلفت‌تر و خشن‌تر است و صداى زن نازكتر و لطيفتر . رشد بدنى زن سريعتر است و رشد بدنى مرد بطئتر . حتى گفته مىشود جنين دختر از جنين پسر سريعتر رشد مىكند . رشد عضلانى مرد و نيروى بدنى او از زن بيشتر است . مقاومت زن در مقابل بسيارى از بيماريها از مقاومت مرد بيشتر است . زن زودتر از مرد به مرحلهء بلوغ مىرسد و زودتر از مرد هم از نظر توليد مثل از كار مىافتد . دختر زودتر از پسر به سخن مىآيد . مغز متوسط مرد از مغز متوسط زن بزرگتر است ولى با در نظر گرفتن نسبت مغز به مجموع بدن ، مغز زن از مغز مرد بزرگتر است . ريهء مرد قادر به تنفس هواى بيشترى از ريهء زن است . ضربان قلب زن از ضربان قلب مرد سريعتر است .\r\n\r\nاز لحاظ روانى .\r\nميل مرد به ورزش و شكار و كارهاى پر حركت و جنبش بيش از زن است .\r\nاحساسات مرد مبارزانه و جنگى و احساسات زن صلح جويانه و بزمى است . مرد متجاوزتر و غوغاگرتر است و زن آرامتر و ساكت‌تر . زن از توسل به خشونت دربارهء ديگران و در بارهء خود پرهيز مىكند و به همين دليل خودكشى زنان كمتر از مردان است . مردان در كيفيت خودكشى نيز از زنان خشن ترند . مردان به تفنگ ، دار ، پرتاب كردن خود از روى ساختمانهاى مرتفع متوسل مىشوند و زنان به قرص خواب‌آور و ترياك و امثال اينها .\r\nاحساسات زن از مرد جوشانتر است . زن از مرد سريع الهيجان‌تر است ، يعنى زن در مورد امورى كه مورد علاقه يا ترسش هست زودتر و سريعتر تحت تأثير احساسات خويش قرار مىگيرد ، و مرد سردمزاج‌تر از زن است . زن طبعاً به زينت و زيور و جمال و آرايش و مدهاى مختلف علاقهء زياد دارد بر خلاف مرد . احساسات زن بىثبات‌تر از مرد است . زن از مرد محتاطتر ، مذهبىتر ، پرحرف‌تر و ترسوتر و تشريفاتىتر است .\r\nاحساسات زن مادرانه است و اين احساسات از دوران كودكى در او نمودار است .\r\nعلاقهء زن به خانواده و توجه ناآگاهانهء او به اهميت كانون خانوادگى\r\n\r\n","description":"","footnote":"","page_name":" 178 ","page_number":178},
  {"content":"\r\n\r\nبيش از مرد است .\r\nزن در علوم استدلالى و مسائل خشك عقلانى به پاى مرد نمىرسد ولى در ادبيات ، نقاشى و ساير مسائل - كه با ذوق و احساسات مربوط است - دست كمى از مرد ندارد .\r\nمرد از زن بيشتر قدرت كتمان راز دارد و اسرار ناراحت كننده را در درون خود حفظ مىكند و به همين دليل ابتلاى مردان به بيمارى ناشى از كتمان راز بيش از زنان است .\r\nزن از مرد رقيق القلب‌تر است و فوراً به گريه و احياناً به غش متوسل مىشود .\r\n\r\nاز نظر احساسات [ نسبت 
  ] به يكديگر .\r\nمرد بندهء شهوت خويشتن است و زن در بند محبت مرد است . مرد زنى را دوست مىدارد كه او را پسنديده و انتخاب كرده باشد و زن مردى را دوست مىدارد كه ارزش او را درك كرده باشد و دوستى خود را قبلًا اعلام كرده باشد . مرد مىخواهد شخص زن را تصاحب كند و در اختيار بگيرد و زن مىخواهد دل مرد را مسخر كند و از راه دل او بر او مسلط شود . مرد مىخواهد از بالاى سر زن بر او مسلط شود و زن مىخواهد از درون قلب مرد بر مرد نفوذ كند . مرد مىخواهد زن را بگيرد ، زن مىخواهد او را بگيرند . زن از مرد شجاعت و دليرى مىخواهد و مرد از زن زيبايى و دلبرى . زن حمايت مرد را گرانبهاترين چيزها براى خود مىشمارد . زن بيش از مرد قادر است بر شهوت خود مسلط شود . شهوت مرد ابتدايى و تهاجمى است و شهوت زن انفعالى و تحريكى .\r\n\r\n","description":"","footnote":"","page_name":" 179 ","page_number":179},
  {"content":"\r\n\r\n\r\nتفاوتهاى زن و مرد\r\nدر شمارهء 90 مجلهء زن روز نظريهء يك پروفسور روانشناس مشهور امريكايى به نام پروفسور ريك - كه ساليان دراز به تفحص و جستجو در احوال زن و مرد پرداخته و نتايجى به دست آورده و در كتاب بزرگى تفاوتهاى بىشمار زن و مرد را نوشته است - منعكس شد .\r\nاين پروفسور مىگويد : دنياى مرد با دنياى زن به كلى فرق مىكند . اگر زن نمىتواند مانند مرد فكر كند يا عمل نمايد ، از اين روست كه دنياى آنها با هم فرق مىكند .\r\nمىگويد : در تورات آمده است : « زن و مرد از يك گوشت به وجود آمده‌اند » . بلى ، با وجودى كه هر دو از يك گوشت به وجود آمده‌اند ، جسمهاى متفاوت دارند و از نظر تركيب به كلى با هم فرق مىكنند . علاوه بر اين ، احساس اين دو موجود هيچ وقت مثل هم نخواهند بود و هيچ گاه يك جور در مقابل حوادث و اتفاقات عكس العمل نشان نمىدهند . زن و مرد بنا به مقتضيات جنسى رسمى خود به‌طور متفاوت عمل مىكنند و درست مثل دو ستاره روى دو مدار مختلف حركت مىكنند . آنها مىتوانند همديگر را بفهمند و مكمل يكديگر باشند ولى هيچ گاه يكى نمىشوند و به همين دليل است كه زن و مرد مىتوانند با هم زندگى كنند ، عاشق يكديگر بشوند\r\n\r\n","description":"","footnote":"","page_name":" 180 ","page_number":180},
  {"content":"\r\n\r\nو از صفات و اخلاق يكديگر خسته و ناراحت نشوند .\r\nپروفسور ريك مقايسه‌هايى ميان روحيهء زن و مرد به عمل آورده و تفاوتهايى به دست آورده است . از آن جمله مىگويد :\r\n« براى مرد خسته كننده است كه دائم نزد زنى كه دوستش دارد بسر برد اما هيچ لذتى براى زن بالاتر از اين نيست كه هميشه در كنار مرد مورد علاقه‌اش بسر برد .\r\nمرد دلش مىخواهد هر روز به همان حالت هميشگى باقى بماند اما يك زن هميشه مىخواهد موجود تازه‌اى باشد و هر صبح با قيافهء تازه ترى از بستر برخيزد .\r\nبهترين جمله‌اى كه يك مرد مىتواند به زنى بگويد اصطلاح « عزيزم تو را دوست دارم » است . زيباترين جمله‌اى كه يك زن به مرد مورد علاقه‌اش مىگويد جملهء « من به تو افتخار مىكنم » مىباشد .\r\nاگر مردى در دوران زندگىاش با چندين معشوقه بسر برده باشد ، به نظر زنان ديگر مردى جالب توجه مىآيد . مردها از زنى كه بيش از يك مرد در زندگىاش وجود داشته باشد بدشان مىآيد .\r\nمردها وقتى كه پير مىشوند احساس بدبختى مىكنند ، چون تكيه گاه خود يعنى كارشان را از دست مىدهند . زنهاى مسن احساس رضايت مىكنند ، چون بهترين چيزها را از نظر خودشان دارا هستند : يك خانه و چندين نوه .\r\nخوشبختى از نظر مردها به دست آوردن مقام و شخصيتى قابل احترام در ميان اجتماع است . خوشبختى براى يك زن يعنى به دست آوردن قلب يك مرد و نگاهدارى او براى تمام عمر .\r\nيك مرد هميشه مىخواهد كه زن مورد علاقه‌اش را به دين و مليت خود درآورد .\r\nبراى يك زن همان قدر كه تغيير دادن نام خانوادگىاش بعد از ازدواج آسان است ، عوض كردن دين و مليت نيز به خاطر مردى كه دوستش دارد آسان است . »\r\n\r\nشاهكار خلقت\r\nصرف نظر از اينكه تفاوتهاى زن و مرد موجب تفاوتهايى در حقوق و مسؤوليتهاى خانوادگى زن و مرد مىشود يا نمىشود ، اساساً اين مسأله يكى از عجيب ترين شاهكارهاى خلقت است ؛ درس توحيد و خداشناسى است ، آيت و\r\n\r\n","description":"","footnote":"","page_name":" 181 ","page_number":181},
  {"content":"\r\n\r\nنشانه‌اى است از نظام حكيمانه و مدبّرانهء جهان ، نمونهء بارزى است از اينكه جريان خلقت تصادفى نيست ، طبيعت جريانات خود را كورمال كورمال طى نمىكند ، دليل روشنى است از اينكه بدون دخالت دادن اصل « علت غايى » نمىتوان پديده‌هاى جهان را تفسير كرد .\r\nدستگاه عظيم خلقت براى اينكه به هدف خود برسد و نوع را حفظ كند ، جهاز عظيم توليد نسل را به وجود آورده است ؛ دائماً از كارخانهء خود ، هم جنس نر به وجود مىآورد و هم جنس ماده ، و در آنجا كه بقا و دوام نسل احتياج دارد به همكارى و تعاون دو جنس ( مخصوصاً در نوع انسان ) براى اينكه ايندو را به كمك يكديگر در اين كار وادارد ، طرح وحدت و اتحاد آنها را ريخته است ؛ كارى كرده است كه خودخواهى و منفعت طلبى - كه لازمهء هر ذى حياتى است - تبديل به خدمت و تعاون و گذشت و ايثار گردد ، آنها را طالب همزيستى با يكديگر قرار داده است ؛ و براى اينكه طرح كاملًا عملى شود و جسم و جان آنها را بهتر به هم بپيوندد ، تفاوتهاى عجيب جسمى و روحى در ميان آنها قرار داده است و همين تفاوتهاست كه آنها را بيشتر به يكديگر جذب مىكند ، عاشق و خواهان يكديگر قرار مىدهد . اگر زن داراى جسم و جان و خلق و خوى مردانه بود محال بود كه بتواند مرد را به خدمت خود وادارد و مرد را شيفتهء وصال خود نمايد ، و اگر مرد همان صفات جسمى و روانى زن را مىداشت ممكن نبود زن او را قهرمان زندگى خود حساب كند و عاليترين هنر خود را صيد و شكار و تسخير قلب او به حساب آورد . مرد ، جهانگير و زن مردگير آفريده شده است .\r\nقانون خلقت ، زن و مرد را طالب و علاقه‌مند به يكديگر قرار داده است اما نه از نوع علاقه‌اى كه به اشياء دارند . علاقه‌اى كه انسان به اشياء دارد از خودخواهى او ناشى مىشود ؛ يعنى انسان اشياء را براى خود مىخواهد ، به چشم ابزار به آنها نگاه مىكند ، مىخواهد آنها را فداى خود و آسايش خود كند . اما علاقهء زوجيت به اين شكل است كه هر يك از آنها سعادت و آسايش ديگرى را مىخواهد ، از گذشت و فداكارى در بارهء ديگرى لذت مىبرد .\r\n\r\nپيوندى بالاتر از شهوت\r\nعجيب است كه بعضى از افراد نمىتوانند ميان شهوت و رأفت فرق بگذارند ؛ خيال كرده‌اند كه آن چيزى كه زوجين را به يكديگر پيوند مىدهد منحصراً طمع و\r\n\r\n","description":"","footnote":"","page_name":" 182 ","page_number":182},
  {"content":"\r\n\r\nشهوت است ، حس استخدام و بهره بردارى است ، همان چيزى است كه انسان را با مأكولات و مشروبات و ملبوسات و مركوبات پيوند مىدهد . اينها نمىدانند كه در خلقت و طبيعت ، علاوه بر خودخواهى و منفعت طلبى علايق ديگرى هم هست . آن علايق ناشى از خودخواهى نيست ، از علاقهء مستقيم به غير ناشى مىشود . آن علايق است كه منشأ فداكاريها و گذشتها و رنج خود و راحت غير خواستن‌ها واقع مىشوند . آن علايق است كه نمايش دهندهء انسانيت انسان است ، بلكه قسمتى از آنها يعنى در حدودى كه به جفت و فرزند مربوط است در حيوانات نيز ديده مىشود .\r\nاين افراد گمان كرده‌اند كه مرد به زن هميشه به آن چشم نگاه مىكرده و مىكند كه احياناً يك جوان عزب به يك زن هرجايى نگاه مىكند ؛ يعنى فقط شهوت است كه آن دو را به يكديگر پيوند مىدهد ، در صورتى كه پيوندى بالاتر از شهوت هست كه پايهء وحدت زوجين را تشكيل مىدهد . آن همان چيزى است كه قرآن كريم از آن به نامهاى « مودّت و رحمت » ياد كرده است . مىفرمايد : «  وَ مِنْ آياتِهِ أَنْ خَلَقَ لَكُمْ مِنْ أَنْفُسِكُمْ أَزْواجاً لِتَسْكُنُوا إِلَيْها وَ جَعَلَ بَيْنَكُمْ مَوَدَّةً وَ رَحْمَةً  » « 1 » چقدر اشتباه است كه تاريخ روابط زن و مرد را فقط از نظر حس استخدام و استثمار و بر پايهء اصل تنازع بقا تفسير كنيم ، و چقدر مهملات در اين زمينه بافته شده است ! راستى من وقتى كه برخى نوشته‌ها را مىخوانم و مىبينم در تفسير تاريخ روابط زن و مرد ، يگانه اصلى را كه به كار مىبرند اصل تضاد است ( زن و مرد را مانند دو طبقهء ديگر اجتماعى كه دائماً در جنگ و كشمكش بوده است فرض مىكنند ) دچار تعجب مىشوم و بر جهالت و نادانى آنها تأسف مىخورم . اگر تاريخ روابط پدران و فرزندان را بتوان از نظر حس استخدام و استثمار تفسير كرد ، روابط تاريخى زنان و شوهران را نيز مىتوان از اين نظر تفسير كرد . درست است كه مرد از زن هميشه زورمندتر بوده است ، اما قانون خلقت مرد را از نظر غريزى به شكلى قرار داده است كه نمىتوانسته است نوع ستمهايى كه به غلامان و بردگان و زيردستان و همسايگان خود روا مىداشته در بارهء زن روا دارد ، همان طورى كه نمىتوانسته است آن نوع ستمها را بر فرزندان خود روا دارد .\r\nمن منكر ستمهاى مردان بر زنان نيستم ، منكر تفسيرى هستم كه از اين ستمها\r\n\r\n\r\n\r\n\r\n","description":"","footnote":"\r\n( 1 ) . روم / 21 .\r\n","page_name":" 183 ","page_number":183},
  {"content":"\r\n\r\nمىشود . مردان بر زنان در طول تاريخ ستمهاى فراوانى كرده‌اند اما ريشهء اين ستمها همان چيزهايى است كه سبب شده به فرزندان خود نيز با كمال علاقه‌اى كه به آنها و سرنوشت آنها و سعادت آنها داشته‌اند ستم كنند ؛ همان چيزهايى است كه سبب شده به نفس خود نيز ستم كنند ، يعنى ريشهء جهالت و تعصب و عادت دارد نه ريشهء منفعت طلبى . شايد فرصتى پيش آمد و در موقع مناسبى بحث مفصلى در بارهء تفسير تاريخ روابط زن و مرد بنماييم .\r\n\r\nدوگونگى احساسات مرد و زن نسبت به هم\r\nنه تنها علاقهء خانوادگى زن و مرد به يكديگر با علاقهء به اشياء فرق مىكند ، علاقهء خود آنها به يكديگر نيز متشابه نيست ؛ يعنى نوع علاقهء مرد به زن با نوع علاقهء زن به مرد متفاوت است . با اينكه تجاذب طرفينى است اما به عكس اجسام بيجان ، جسم كوچكتر جسم بزرگتر را به سوى خود مىكشاند . آفرينش ، مرد را مظهر طلب و عشق و تقاضا و زن را مظهر محبوبيت و معشوقيت قرار داده است . احساسات مرد نيازآميز و احساسات زن نازخيز است . احساسات مرد طالبانه و احساسات زن مطلوبانه است .\r\nچندى پيش يكى از روزنامه‌هاى خبرى عكس يك دختر جوان روسى را كه خودكشى كرده بود چاپ كرده بود . اين دختر در نوشته‌اى كه از او باقى مانده نوشته است : هنوز مردى مرا نبوسيده است ، بنابراين زندگى براى من قابل تحمل نيست .\r\nبراى يك دختر اين جهت شكست بزرگى است كه محبوب مردى واقع نشده است ، مردى او را نبوسيده است . اما پسر جوان كى از زندگى نوميد مىشود ؟ وقتى كه دخترى او را نبوسيده است ؟ خير ، وقتى كه دخترى را نبوسيده باشد .\r\nويل دورانت در بحثهاى مفصل و جامع خود پس از آن كه مىگويد اگر مزيت دخترى فقط در دانش و انديشه باشد نه در دل‌انگيزى طبيعى و زرنگى نيمه آگاهش ، در پيدا كردن شوهر چندان كامياب نخواهد شد ، شصت درصد زنان دانشگاه بىشوهر مىمانند ، مىگويد :\r\n« خانم مونيا كوالوسكى كه دانشمند برجسته‌اى بود شكايت مىكرد كه كسى با او ازدواج نمىكند و مىگفت : چرا كسى مرا دوست ندارد ؟ من مىتوانم از بيشتر زنان بهتر باشم . با اينهمه ، بيشتر زنان كم اهميت مورد عشق و علاقه هستند و من نيستم .\r\n\r\n","description":"","footnote":"","page_name":" 184 ","page_number":184},
  {"content":"\r\n\r\nملاحظه مىفرماييد كه نوع احساس شكست اين خانم با نوع احساس شكست يك مرد متفاوت است . مىگويد چرا كسى مرا دوست ندارد ؟ » .\r\nمرد آنگاه در امر زناشويى احساس شكست مىكند كه زن محبوب خود را پيدا نكرده باشد ، يا اگر پيدا كرده است نتوانسته باشد او را در اختيار خود بگيرد .\r\nهمهء اينها يك فلسفه دارد : پيوند واتحاد محكمتر و عميقتر . براى چه اين پيوند ؟\r\nبراى اينكه زن و مرد از زندگى لذت بيشترى ببرند ؟ نه ، تنها اين نيست ؛ شالودهء اجتماع انسانى و بنيان تربيت نسل آينده بر اين اساس نهاده شده است .\r\n\r\nنظريهء يك خانم روانشناس\r\nدر مجلهء زن روز ، شمارهء صد و يك ، يك بحث روانشناسى از يك خانم روانشناس به نام كليودالسون نقل كرده است . اين خانم مىگويد :\r\n« به عنوان يك زن روانشناس ، بزرگترين علاقه‌ام مطالعهء روحيهء مردهاست . چندى پيش به من مأموريت داده شد كه تحقيقاتى در بارهء عوامل روانى زن و مرد به عمل آورم و به اين نتيجه رسيده‌ام :\r\n1 . تمام زنها علاقه مندند كه تحت نظر شخص ديگرى كار كنند و به‌طور خلاصه از مرئوس بودن و تحت نظر رئيس كار كردن بيشتر خوششان مىآيد .\r\n2 . تمام زنها مىخواهند احساس كنند كه وجودشان مؤثر و مورد نياز است . » .\r\nسپس اين خانم اين‌طور اظهار عقيده مىكند :\r\n« به عقيدهء من اين دو نياز روحى زن از اين واقعيت سرچشمه مىگيرد كه خانمها تابع احساسات و آقايان تابع عقل هستند . بسيار ديده شده كه خانمها از لحاظ هوش نه فقط با مردان برابرى مىكنند ، بلكه گاهى در اين زمينه از آنها برتر هستند .\r\nنقطهء ضعف خانمها فقط احساسات شديد آنهاست . مردان هميشه عملىتر فكر مىكنند ، بهتر قضاوت مىكنند ، سازمان دهندهء بهترى هستند و بهتر هدايت مىكنند .\r\nپس برترى روحى مردان بر زنان چيزى است كه طراح آن طبيعت مىباشد . هر قدر\r\n\r\n","description":"","footnote":"","page_name":" 185 ","page_number":185},
  {"content":"\r\n\r\nهم خانمها بخواهند با اين واقعيت مبارزه كنند بىفايده خواهد بود . خانمها به علت اينكه حساستر از آقايان هستند ، بايد اين حقيقت را قبول كنند كه به نظارت آقايان در زندگىشان احتياج دارند . . . بزرگترين هدف خانمها در زندگى « تأمين » است و وقتى به هدف خود نايل شدند دست از فعاليت مىكشند . زن براى رسيدن به اين هدف از روبرو شدن با خطرات بيم دارد . ترس ، تنها احساسى است كه زن در بر طرف كردن آن به كمك احتياج دارد . . . كارهايى كه به تفكر مداوم احتياج دارد ، زن را كسل و خسته مىكند . . . »\r\n\r\nنهضت عجولانه\r\nنهضتى كه در اروپا براى احقاق حقوق پامال شدهء زن صورت گرفت به دليل اينكه دير به اين فكر افتاده بودند ، با دستپاچگى و عجلهء زيادى انجام گرفت . احساسات مهلت نداد كه علم نظر خود را بگويد و راهنما قرار گيرد . از اين روتر و خشك با يكديگر سوخت . اين نهضت يك سلسله بدبختيها را از زن گرفت و حقوق زيادى به او داد و درهاى بسته‌اى به روى او باز كرد اما در عوض ، بدبختيها و بيچارگيهاى ديگرى براى خود زن و براى جامعهء بشريت به وجود آورد . مسلماً اگر آنچنان شتابزدگى به خرج داده نمىشد ، احقاق حقوق زن به شكل بسيار بهترى صورت مىگرفت و فرياد فرزانگان از وضع ناهنجار حاضر و از آيندهء بسيار وحشتناكتر به فلك نمىرسيد . ولى اين اميد باقى است كه علم و دانش جاى خود را باز كند و نهضت زن به جاى آنكه مانند گذشته از احساسات سرچشمه گيرد ، از علم و دانش الهام گيرد . اظهار نظرهاى دانشمندان اروپايى در اين زمينه خود نشانهء اميدبخشى از اين جريان است .\r\nبه نظر مىرسد آن چيزهايى كه مقلّدان غرب را در زمينهء روابط زن و مرد ، تازه به نشئه فرو برده است ، خود غربيان دورهء خمار آنها را طى مىكنند .\r\n\r\nنظريهء ويل دورانت\r\nويل دورانت در كتاب لذات فلسفه قسمت چهارم ، بحثهاى بسيار مفصل و جامعى در زمينهء مسائل جنسى و خانوادگى به عمل آورده است . ما قسمتهاى مختصرى از آن كتاب را براى خوانندگان انتخاب مىكنيم تا بهتر و بيشتر به جريانات فكرى كه در\r\n\r\n","description":"","footnote":"","page_name":" 186 ","page_number":186},
  {"content":"\r\n\r\nميان دانشمندان غربى وجود دارد آشنا بشوند و از قضاوتهاى عجولانه خوددارى كنند .\r\nويل دورانت در فصل هفتم از قسمت چهارم كتاب خود تحت عنوان « عشق » مىگويد :\r\n« نخستين نغمهء صريح عشق با فرا رسيدن بلوغ آغاز مىگردد . كلمهء « پوبرتى » كه در زبان انگليسى معنى بلوغ مىدهد ، با توجه به اصل لاتينى آن به معنى « سن موى » است يعنى سنى كه در آن موى بر بدن پسران مىرويد و مخصوصاً موى سينه كه پسران اينهمه به آن مىنازند و موى صورت كه با صبر سى سى فوس آن را مىتراشند . كيفيت و كميت مو ( در صورت تساوى امور ديگر ) ظاهراً با قدرت توالد و تناسل بستگى دارد و بهترين وضع آن هنگام اوج گرفتن نشاط زندگى است . اين نموّ ناگهانى موى توأم با خشونت صدا جزء صفات ثانوى جنسى است كه به هنگام بلوغ عارض پسر مىشود . اما طبيعت در اين سن به دختران نرمش اطراف و حركات مىبخشد كه ديدگان را خيره مىسازد و كفل آنان را پهن‌تر مىكند تا امر مادرى آسانتر شود و سينه‌شان را براى شيردادن به كودك پر و برجسته مىسازد .\r\nعلت ظهور اين صفات ثانوى چيست ؟ كسى نمىداند ولى نظريهء پروفسور ستارلينگ در اين ميان طرفدارانى پيدا كرده است . به موجب اين نظريه سلولهاى تناسلى به هنگام بلوغ نه تنها تخم و نطفه توليد مىكنند بلكه همچنين نوعى هورمون نيز مىسازند كه داخل خون مىشود و مايهء تغييرات جسمى و روحى مىگردد . در اين سن نه تنها جسم از نيروهاى تازه بهره‌مند مىگردد ، روح و خوى نيز به هزاران نوع متأثر مىگردد . رومن رولاند مىگويد : « در طى سالهاى زندگى زمانى فرا مىرسد كه تغييرات جسمانى آهسته‌اى در وجود يك مرد صورت مىگيرد و در وجود زن آنچه گفتيم مهمترين همهء اين تغييرات است . . . دليرى و توانايى ، دلهاى نرم را به تپش مىآورد و نرمى و لطافت ، ميل و هوس زورمندان را بر مىانگيزد . . . » . دموسه مىگويد : « تمام مردان ، دروغزن و مكار و گزافه‌گو و دو رو و ستيزه جو هستند و همهء زنان خودپسند و ظاهرساز و خيانتكار ، ولى در جهان فقط يك چيز مقدس و عالى وجود دارد و آن آميزش اين دو موجود ناقص است . . . »\r\n\r\n","description":"","footnote":"","page_name":" 187 ","page_number":187},
  {"content":"\r\n\r\nآداب جفت جويى در بزرگسالان عبارت است از حمله براى تصرف در مردان و عقب نشينى براى دلبرى و فريبندگى در زنان ( البته در بعضى جاها استثناهايى ديده مىشود ) . چون مرد طبعاً جنگى و حيوان شكارى است عملش مثبت و تهاجمى است ، زن براى او همچون جايزه‌اى است كه بايد آن را بربايد و مالك شود .\r\nجفت جويى جنگ و پيكار است و ازدواج تصاحب و اقتدار .\r\nعفت فراوان زن خادم مقاصد توالد است ، زيرا امتناع محجوبانهء او كمكى به انتخاب جنس است . عفت ، زنان را توانا مىسازد كه با جستجوى بيشتر عاشق خود را يعنى كسى را كه افتخار پدرى فرزندان او را خواهد داشت برگزيند . منافع گروه و نوع از زبان زن سخن مىگويد ، همچنان كه منافع فرد از گلوى مرد بيرون مىآيد . . . در عشقبازى ، زن از مرد ماهرتر است زيرا ميل او چندان شديد نيست كه ديدهء عقل او را ببندد .\r\nداروين ملاحظه كرده است كه در بيشتر انواع ، ماده به عالم عشق بىعلاقه است .\r\nلمبرزو و كيش و كرافت ابينگ مىگويند : زنان بيشتر به دنبال ستايشها و تحسينهاى مطلق و مبهم مردانند و بيشتر مىخواهند مردان به خواست آنها توجه كنند و اين امر از ميل آنها به لذات جنسى بيشتر است . لمبرزو مىگويد : پايهء طبيعى عشق زن فقط يك صفت ثانوى از مادرى اوست و همهء احساسات و عواطفى كه زنى را به مردى مىپيوندد از دواعى جسمى بر نمىخيزد ، بلكه از غرايز انقياد و تسليم ( تحت حمايت مرد قرار گرفتن ) سر مىزند و اين غرايز براى انطباق با اوضاع به وجود آمده است . » .\r\nويل دورانت در فصلى كه تحت عنوان « مردان و زنان » منعقد كرده مىگويد :\r\n« كار خاص زن خدمت به بقاى نوع است و كار خاص مرد خدمت به زن و كودك .\r\nممكن است كارهاى ديگرى هم داشته باشند ولى همه از روى حكمت و تدبير تابع اين دو كار اساسى گشته است . اين مقاصد ، اساسى است اما نيمه ناآگاه است و طبيعت معنى انسان و سعادت را در آن نهفته است . . . طبيعت زن بيشتر پناه جويى است نه جنگجويى . به نظر مىرسد كه در بعضى انواع ماده اصلًا غريزهء جنگى وجود ندارد . اگر ماده خود به جنگ آيد براى كودكان خويش است .\r\n\r\n","description":"","footnote":"","page_name":" 188 ","page_number":188},
  {"content":"\r\n\r\n. . . زن از مرد شكيباتر است . گرچه شجاعت مرد در كارهاى خطير و بحرانى زندگى بيشتر است اما تحمل دائمى و روزانهء زن در مقابل ناراحتيهاى جزئى بىشمار بيشتر است . . . جنگجويى زن در وجود ديگرى است ؛ زن سربازان را دوست دارد و از مرد توانا خوشش مىآيد ؛ در مشاهدهء قدرت ، نوعى عامل عجيب خوشى فرودستانه ( مازوشيستيك ) او را تحريك مىكند ، اگرچه خودش قربانى اين قدرت باشد .\r\n. . . اين خوشى ديرين در لذت از قدرت و مردانگى ، گاهى بر احساسات اقتصادى زن نوين غالب مىآيد چنان كه گاهى ترجيح مىدهد با ديوانهء شجاعى ازدواج كند .\r\nزن به مردى كه فرماندهى بلد است با خوشحالى تسليم مىشود . اگر اين روزها فرمانبردارى زن كمتر شده است براى آن است كه مردان در قدرت و اخلاق ضعيفتر از پيش شده‌اند . . . توجه زن به امور خانوادگى است و محيط او معمولًا خانهء خويش است . او مانند طبيعت عميق است اما مانند خانهء محدود خود محصور هم هست .\r\nغريزه او را به سنن ديرين مىپيوندد . زن نه در ذهن اهل آزمايش است نه در عادت ( بايد بعضى از زنان شهرهاى بزرگ را استثنا كرد ) . اگر هم به عشق آزاد رو مىآورد نه براى آن است كه در آن آزادى مىجويد ، بلكه براى آن است كه در زندگى خود از ازدواج معمولى با يك مرد مسؤول مأيوس شده است . اگر گاهى در سالهاى جوانى مفتون عبارات و اصطلاحات سياسى مىگردد و احساس خود را به همهء جنبه‌هاى انسانى بسط مىدهد ، پس از يافتن شوهر وفادارى از تمام آن فعاليتها چشم مىپوشد و به سرعت خود و شوهرش را از اين فعاليت عمومى بيرون مىكشد و به شوهرش ياد مىدهد كه حس وفادارى شديد خود را به خانه محدود كند . زن بى اينكه نياز به تفكر داشته باشد مىداند كه تنها اصلاحات سالم از خانه برمىخيزد .\r\nزن آنجا كه مرد خيالى سرگردان را به مرد فداكار و پاى بست به خانه و كودكان خود تبديل مىسازد ، عامل حفظ و بقاى نوع است . طبيعت به قوانين و دولتها اعتنا ندارد ؛ عشق او به خانه و كودك است ، اگر در حفظ اينها موفق شود به دولتها بىقيد و بى علاقه است و به كسانى كه سرگرم تغيير اين قوانين اساسى هستند مىخندد . اگر امروز طبيعت در حفظ خانواده و كودك ، ناتوان به نظر مىرسد براى آن است كه زن مدتى است كه طبيعت را از ياد برده است . ولى شكست طبيعت هميشگى نيست ، هر وقت كه بخواهد مىتواند به صدها مصالحى كه در ذخيره دارد برگردد . هستند اقوام و نژادهاى ديگرى كه در وسعت و عده از ما بيشترند و طبيعت ، دوام قطعى و\r\n\r\n","description":"","footnote":"","page_name":" 189 ","page_number":189},
  {"content":"\r\n\r\nنامشخص خود را مىتواند از ميان آنها تأمين كند . » .\r\nاين بود بيان كوتاهى از تفاوتهاى زن و مرد و نظريات دانشمندان در اين زمينه . در نظر داشتم تحت عنوان « راز تفاوتها » در اطراف اينكه عوامل تاريخى و اجتماعى چه اندازه مىتوانسته است در اين تفاوتها مؤثر باشد بحثى بكنم . براى پرهيز از دراز شدن دامنهء مطلب ، از بحث مستقل در آن صرف نظر مىكنم ؛ در ضمن مباحث آينده كاملًا مطلب روشن خواهد شد .\r\n\r\n","description":"","footnote":"","page_name":" 190 ","page_number":190},
  {"content":"\r\n\r\n\r\nبخش هشتم : مهر و نفقه\r\nآيا مهر و نفقه يادگار عهد مملوك بودن زن است ؟ .\r\n* قرآن كريم مهر را به عنوان هديه‌اى از جانب مرد و نشانه‌اى از صداقت او ياد كرده است .\r\n* مهر از آنجا پيدا شده كه طبيعت در مسألهء عشق براى هر يك از مرد و زن نقش جداگانه‌اى قائل شده است .\r\n* اسلام رسوم جاهليت را در بارهء مهر منسوخ كرد .\r\n* عشق زن اگر از خودش آغاز شود ، هم عشق شكست مىخورد ، هم شخصيت زن .\r\n* بايد مردمى را كه به قانون اسلام عمل نمىكنند اصلاح كنيم ، چرا قانون را خراب كنيم ؟ .\r\n* سيستم مهرى اسلام مخصوص به خود آن است و بايد جدا از ساير سيستمهاى مهرى مطالعه شود .\r\n* اروپا در صدسال پيش و اسلام در چهارده قرن پيش به زن استقلال اقتصادى داد .\r\n* سه نوع نفقه از نظر فقه اسلامى .\r\n* زن اروپايى بايد ممنون ماشين باشد نه ممنون قانونگذاران .\r\n* اسلام استقلال اقتصادى داد ، اما خانه براندازى نكرد .\r\n* توانايى زن در تحصيل ثروت ، از مرد كمتر و استهلاك ثروتش بيشتر است .\r\n* مرد امروز مىخواهد با الغاء حق نفقه از اسرافكارى زن انتقام بگيرد .\r\nالغاء حق نفقهء زن بر شوهر ، راه را براى مردان شكارچى هموار مىكند .\r\n* آيا اعلاميهء حقوق بشر به زن توهين كرده است ؟\r\n\r\n","description":"","footnote":"","page_name":" 191 ","page_number":191},
  {"content":"\r\n . \r\n","description":"","footnote":"","page_name":" 192 ","page_number":192},
  {"content":"\r\n\r\n\r\nمهر و نفقه\r\nيكى از سنن بسيار كهن در روابط خانوادگى بشرى اين است كه مرد هنگام ازدواج براى زن « مهر » قائل مىشده است ؛ چيزى از مال خود به زن يا پدر زن خويش مىپرداخته است ، و بعلاوه در تمام مدت ازدواج عهده‌دار مخارج زن و فرزندان خويش بوده است .\r\nريشهء اين سنت چيست ؟ چرا و چگونه به وجود آمده است ؟ مهر ديگر چه صيغه‌اى است ؟ نفقه دادن به زن براى چه ؟ آيا اگر بنا باشد هر يك از زن و مرد به حقوق طبيعى و انسانى خويش نائل گردند و روابط عادلانه و انسانى ميان آنها حكمفرما باشد و با زن مانند يك انسان رفتار شود ، مهر و نفقه مورد پيدا مىكند ؟ يا اينكه مهر و نفقه يادگار عهدهايى است كه زن مملوك مرد بوده است ؛ مقتضاى عدالت و تساوى حقوق انسانها - خصوصاً در قرن بيستم - اين است كه مهر و نفقه ملغى گردد ، ازدواجها بدون مهر صورت گيرد و زن خود مسؤوليت مالى زندگى خويش را به عهده بگيرد و در تكفل مخارج فرزندان نيز با مرد متساوياً شركت كند .\r\nسخن خود را از مهر آغاز مىكنيم . ببينيم مهر چگونه پيدا شده و چه فلسفه‌اى داشته و جامعه شناسان پيدايش مهر را چگونه توجيه كرده‌اند .\r\n\r\nتاريخچهء مهر\r\nمىگويند در ادوار ماقبل تاريخ كه بشر به حال توحش مىزيسته و زندگى شكل قبيله‌اى داشته ، به علل نامعلومى ازدواج با همخون جايز شمرده نمىشده است .\r\nجوانان قبيله كه خواستار ازدواج بوده‌اند ، ناچار بوده‌اند از قبيلهء ديگر براى خود\r\n\r\n","description":"","footnote":"","page_name":" 193 ","page_number":193},
  {"content":"\r\n\r\nهمسر و معشوقه انتخاب كنند . از اين رو براى انتخاب همسر به ميان قبايل ديگر مىرفته‌اند . در آن دوره‌ها مرد به نقش خويش در توليد فرزند واقف نبوده است ؛ يعنى نمىدانسته كه آميزش او با زن در توليد فرزند مؤثر است . فرزندان را به عنوان فرزند همسر خود مىشناخته نه به عنوان فرزندان خود . با اينكه شباهت فرزندان را با خود احساس مىكرده نمىتوانسته علت اين شباهت را بفهمد . قهراً فرزندان نيز خود را فرزند زن مىدانسته‌اند نه فرزند مرد ، و نسب از طريق مادران شناخته مىشد نه از طريق پدران . مردان موجودات عقيم و نازا به حساب مىآمده‌اند و پس از ازدواج به عنوان يك طفيلى - كه زن فقط به رفاقت با او و به نيروى بدنى او نيازمند است - در ميان قبيلهء زن بسر مىبرده است . اين دوره را دورهء « مادرشاهى » ناميده‌اند .\r\nديرى نپاييد كه مرد به نقش خويش در توليد فرزند واقف شد و خود را صاحب اصلى فرزند شناخت . از اين وقت زن را تابع خود ساخت و رياست خانواده را به عهده گرفت و به اصطلاح دورهء « پدرشاهى » آغاز شد .\r\nدر اين دوره نيز ازدواج با همخون جايز شمرده نمىشد و مرد ناچار بود از ميان قبيلهء ديگر براى خود همسر انتخاب كند و به ميان قبيلهء خود بياورد . و چون همواره حالت جنگ و تصادم ميان قبايل حكمفرما بود ، انتخاب همسر از راه ربودن دختر صورت مىگرفت ؛ يعنى جوان دختر مورد نظر خويش را از ميان قبيلهء ديگر مىربود .\r\nتدريجاً صلح جاى جنگ را گرفت و قبايل مختلف مىتوانستند همزيستى مسالمت آميز داشته باشند . در اين دوره رسم ربودن زن منسوخ شد و مرد براى اينكه دختر مورد نظر خويش را به چنگ آورد ، مىرفت به ميان قبيلهء دختر ، اجير پدر زن مىشد و مدتى براى او كار مىكرد و پدر زن در ازاى خدمت داماد ، دختر خويش را به او مىداد و او آن دختر را به ميان قبيلهء خويش مىبرد .\r\nتا اينكه ثروت زياد شد . در اين وقت مرد دريافت كه به جاى اينكه سالها براى پدر عروس كار كند ، بهتر اين است كه يك جا هديهء لايقى تقديم او كند و دختر را از او بگيرد .\r\nاين كار را كرد و از اينجا « مهر » پيدا شد .\r\nروى اين حساب در مراحل اوليه ، مرد به عنوان طفيلى زن زندگى مىكرده و خدمتكار زن بوده است . در اين دوره زن بر مرد حكومت مىكرده است . در مرحلهء بعد كه حكومت به دست مرد افتاد ، مرد زن را از قبيلهء ديگر مىربوده است . در مرحلهء سوم مرد براى اينكه زن را به چنگ آورد به خانهء پدر زن مىرفته و سالها براى او كار\r\n\r\n","description":"","footnote":"","page_name":" 194 ","page_number":194},
  {"content":"\r\n\r\nمىكرده است . در مرحلهء چهارم مرد مبلغى به عنوان « پيشكش » تقديم پدر زن مىكرده است و رسم مهر از اينجا ناشى شده است .\r\nمىگويند مرد از آن وقتى كه سيستم « مادرشاهى » را ساقط كرد و سيستم « پدرشاهى » را تأسيس نمود ، زن را در حكم برده و لااقل در حكم اجير و مزدور خويش قرارداد و به او به چشم يك ابزار اقتصادى كه احياناً شهوت او را نيز تسكين مىداد نگاه مىكرد ، به زن استقلال اجتماعى و اقتصادى نمىداد . محصول كارها و زحمات زن متعلق به ديگرى يعنى پدر يا شوهر بود . زن حق نداشت به ارادهء خود شوهر انتخاب كند و به ارادهء خود و براى خود فعاليت اقتصادى و مالى داشته باشد ، و در حقيقت پولى كه مرد به عنوان مهر مىداده و مخارجى كه به عنوان نفقه مىكرده است در مقابل بهرهء اقتصادى بوده كه از زن در ايام زناشويى مىبرده است .\r\n\r\nمهر در نظام حقوقى اسلام\r\nمرحلهء پنجمى هم هست كه جامعه شناسان و اظهارنظركنندگان در بارهء آن سكوت مىكنند . در اين مرحله مرد هنگام ازدواج يك « پيشكشى » تقديم خود زن مىكند و هيچ يك از والدين حقى به آن پيشكشى ندارند . زن در عين اينكه از مرد پيشكشى دريافت مىدارد ، استقلال اجتماعى و اقتصادى خود را حفظ مىكند . اولًا به ارادهء خود شوهر انتخاب مىكند نه به ارادهء پدر يا برادر . ثانياً در مدتى كه در خانهء پدر است ، همچنين در مدتى كه به خانهء شوهر مىرود كسى حق ندارد او را به خدمت خود بگمارد و استثمار كند . محصول كار و زحمتش به خودش تعلق دارد نه به ديگرى و در معاملات حقوقى خود احتياجى به قيمومت مرد ندارد .\r\nمرد از لحاظ بهره بردارى از زن ، فقط حق دارد در ايام زناشويى از وصال او بهره‌مند شود و مكلف است مادامى كه زناشويى ادامه دارد و از وصال زن بهره مند مىشود ، زندگى او را در حدود امكانات خود تأمين نمايد .\r\nاين مرحله همان است كه اسلام آن را پذيرفته و زناشويى را بر اين اساس بنيان نهاده است . در قرآن كريم آيات زيادى هست دربارهء اينكه مهر زن به خود زن تعلق دارد نه به ديگرى . مرد بايد در تمام مدت زناشويى عهده‌دار تأمين مخارج زندگى زن بشود و در عين حال درآمدى كه زن تحصيل مىكند و نتيجهء كار او ، به شخص خودش تعلق دارد نه به ديگرى ( پدر يا شوهر ) .\r\n\r\n","description":"","footnote":"","page_name":" 195 ","page_number":195},
  {"content":"\r\n\r\nاينجاست كه مسألهء مهر و نفقه شكل معمّاوشى پيدا مىكند ، زيرا در وقتى كه مهر به پدر دختر تعلق مىگرفت و زن مانند يك برده به خانهء شوهر مىرفت و شوهر او را استثمار مىكرد ، فلسفهء مهر بازخريد دختر از پدر بود و فلسفهء نفقه مخارج ضرورى است كه هر مالكى براى مملوك خود مىكند . اگر بناست چيزى به پدر زن داده نشود و شوهر هم حق ندارد زن را استثمار و از او بهره بردارى اقتصادى بكند و زن از لحاظ اقتصادى استقلال كامل دارد و حتى از جنبهء حقوقى نيازى به قيمومت و اجازه و سرپرستى ندارد ، مهر دادن و نفقه پرداختن براى چه ؟\r\n\r\nنگاهى به تاريخ\r\nاگر بخواهيم به فلسفهء مهر و نفقه در مرحلهء پنجم پى ببريم ، بايد اندكى توجه خود را به دوره‌هاى چهارگانه‌اى كه قبل از اين مرحله گفته شده معطوف كنيم . حقيقت اين است آنچه در اين باره گفته شده جز يك سلسله فرضها و تخمينها چيزى نيست ؛ نه حقايق تاريخى است و نه حقايق علمى و تجربى . پاره‌اى قرائن از يك طرف و بعضى فرضيه‌هاى فلسفى در بارهء انسان و جهان از طرف ديگر ، منشأ پديد آمدن اين فرضها و تخمينها در بارهء زندگى بشر ماقبل تاريخ شده است . آنچه در بارهء دورهء به اصطلاح مادرشاهى گفته شده چيزى نيست كه به اين زوديها بتوان باور كرد ، و همچنين چيزهايى كه در بارهء فروختن دختران از طرف پدران و استثمار زنان از طرف شوهران گفته‌اند .\r\nدر اين فرضها و تخمينها دو چيز به چشم مىخورد : يكى اينكه سعى شده تاريخ بشر اوليه فوق العاده قساوت آميز و خشونت بار و عارى از عواطف انسانى تفسير شود .\r\nديگر اينكه نقش طبيعت از لحاظ تدابير حيرت‌انگيزى كه براى رسيدن به هدفهاى كلى خود به كار مىبرد ، ناديده گرفته شده است .\r\nاين گونه تفسير و اظهار نظر در بارهء انسان و طبيعت براى غربى ميسر است اما براى شرقى - اگر افسون شدهء تقليد غرب نباشد - ميسر نيست . غربى به علل خاصى با عواطف انسانى بيگانه است ؛ قهراً نمىتواند براى عاطفه و جرقه‌هاى انسانى نقش اساسى در تاريخ قائل شود . غربى اگر از دندهء اقتصاد برخيزد ، نان مىبيند و بس . تاريخ از نظر او ماشينى است كه تا نان به خوردش ندهى حركت نمىكند . و اگر از دندهء مسائل جنسى برخيزد ، انسانيت و تاريخ انسانيت با همهء مظاهر فرهنگى و هنرى و اخلاقى و\r\n\r\n","description":"","footnote":"","page_name":" 196 ","page_number":196},
  {"content":"\r\n\r\nمذهبى و با همهء تجليات عالى و باشكوه معنوى ، جز بازيهاى تغييرشكل يافتهء جنسى نيست . و اگر از دندهء سيادت و برترى طلبى برخيزد ، سرگذشت بشريت از نظر او يكسره خونريزى و بيرحمى است .\r\nغربى در قرون وسطى از مذهب و به نام مذهب شكنجه‌ها ديده و آزارها كشيده و زنده زنده در آتش انداختن‌ها مشاهده كرده است . به همين جهت از نام خدا و مذهب و هرچيزى كه اين بو را بدهد وحشت مىكند و از اين رو با همهء آثار و علائم فراوان علمى كه از هدف داشتن طبيعت و واگذار نبودن جهان به خود مىبيند ، كمتر جرأت مىكند به اصل « علت غايى » اعتراف كند .\r\nما از اين مفسران نمىخواهيم كه به وجود پيامبران - كه در طول تاريخ ظهور كرده‌اند و منادى عدالت و انسانيت بوده‌اند و با انحرافات مبارزه مىكرده‌اند و نتايج ثمربخشى از مبارزات خود مىگرفته‌اند - اقرار و اعتراف كنند ؛ از آنها مىخواهيم كه لااقل نقش آگاهانهء طبيعت را فراموش نكنند .\r\nدر تاريخ روابط زن و مرد قطعاً مظالم فراوان و قساوتهاى بىشمارى رخ داده است . قرآن قساوت آميزترين آنها را حكايت كرده است . اما نمىتوان گفت سراسر اين تاريخ قساوت و خشونت بوده است .\r\n\r\nفلسفهء حقيقى مهر\r\nبه عقيدهء ما پديد آمدن مهر نتيجهء تدبير ماهرانه‌اى است كه در متن خلقت و آفرينش براى تعديل روابط زن و مرد و پيوند آنها به يكديگر به كار رفته است .\r\nمهر از آنجا پيدا شده كه در متن خلقت نقش هر يك از زن و مرد در مسألهء عشق مغاير نقش ديگرى است . عرفا اين قانون را به سراسر هستى سرايت مىدهند ، مىگويند قانون عشق و جذب و انجذاب بر سراسر موجودات و مخلوقات حكومت مىكند با اين خصوصيت كه موجودات و مخلوقات از لحاظ اينكه هر موجودى وظيفهء خاصى را بايد ايفا كند متفاوتند ؛ سوز در يك جا و ساز در جاى ديگر قرار داده شده است .\r\nفخرالدين عراقى ، شاعر معروف مىگويد :\r\n ساز طرب عشق كه داند كه چه ساز است * كز زخمهء آن نُه فلك اندر تك و تاز است \r\n\r\n","description":"","footnote":"","page_name":" 197 ","page_number":197},
  {"content":"\r\n\r\n رازى است در اين پرده‌گر آن را بشناسى * دانى كه حقيقت ز چه در بند مجاز است \r\n \" عشق است كه هر دم به دگر رنگ در آيد * ناز است به جايى و به يك جاى نياز است \r\n در صورت عاشق چه در آيد همه سوز است * در كسوت معشوق چه آيد همه ساز است \r\nما در مقالهء چهارده از اين سلسله مقالات ، آنجا كه تفاوتهاى زن و مرد را بيان مىكرديم گفتيم كه نوع احساسات زن و مرد نسبت به يكديگر يك جور نيست . قانون خلقت ، جمال و غرور و بىنيازى را در جانب زن ، و نيازمندى و طلب و عشق و تغزل را در جانب مرد قرار داده است . ضعف زن در مقابل نيرومندى بدنى به همين وسيله تعديل شده است و همين جهت موجب شده كه همواره مرد از زن خواستگارى مىكرده است . قبلًا ديديم كه طبق گفتهء جامعه شناسان ، هم در دورهء مادرشاهى و هم در دورهء پدرشاهى ، مرد بوده است كه به سراغ زن مىرفته است .\r\nدانشمندان مىگويند : مرد از زن شهوانىتر است . در روايات اسلامى وارد شده كه مرد از زن شهوانىتر نيست بلكه برعكس است ، لكن زن از مرد در مقابل شهوت تواناتر و خوددارتر آفريده شده است . نتيجهء هر دو سخن يكى است . به هر حال مرد در مقابل غريزه از زن ناتوان‌تر است . اين خصوصيت همواره به زن فرصت داده است كه دنبال مرد نرود و زود تسليم او نشود و برعكس ، مرد را وادار كرده است كه به زن اظهار نياز كند و براى جلب رضاى او اقدام كند . يكى از آن اقدامات اين بوده كه براى جلب رضاى او و به احترام موافقت او هديه‌اى نثار او مىكرده است .\r\nچرا افراد جنس نر هميشه براى تصاحب جنس ماده با يكديگر رقابت مىكرده‌اند و به جنگ و ستيز با يكديگر مىپرداخته‌اند اما هرگز افراد جنس ماده براى تصاحب جنس نر حرص و ولع نشان نداده‌اند ؟ براى اينكه نقش جنس نر و جنس ماده يكى نبوده است . جنس نر همواره حالت و نقش متقاضى را داشته نه جنس ماده ، و جنس ماده هرگز با حرص و ولع جنس نر به دنبال او نمىرفته است ، همواره ا زخود نوعى بى نيازى و استغنا نشان مىداده است .\r\nمهر با حيا و عفاف زن يك ريشه دارد . زن به الهام فطرى دريافته است كه عزت و احترام او به اين است كه خود را رايگان در اختيار مرد قرار ندهد و به اصطلاح شيرين\r\n\r\n","description":"","footnote":"","page_name":" 198 ","page_number":198},
  {"content":"\r\n\r\nبفروشد .\r\nهمينها سبب شده كه زن توانسته با همهء ناتوانى جسمى ، مرد را به عنوان خواستگار به آستانهء خود بكشاند ، مردها را به رقابت با يكديگر وادار كند ، با خارج كردن خود از دسترسى مرد عشق رمانتيك به وجود آورد ، مجنون‌ها را به دنبال ليلىها بدواند و آنگاه كه تن به ازدواج با مرد مىدهد عطيه و پيشكشى از او به عنوان نشانه‌اى از صداقت او دريافت دارد .\r\nمىگويند در بعضى قبايل وحشى دخترانى كه با چند خواستگار و عاشق بىقرار مواجه مىشده‌اند ، آنها را وادار به « دوئل » مىكرده‌اند ؛ هر كدام كه ديگرى را مغلوب مىكرده يا مىكشته ، شايستگى همسرى با آن دختر را احراز مىكرده است .\r\nچندى پيش روزنامه‌هاى تهران نوشتند كه يك دختر دو پسر خواستگار خود را در همين تهران به « دوئل » وادار كرد ، آنها را در حضور خود با اسلحهء سرد به جان يكديگر انداخت .\r\nاز نظر كسانى كه قدرت را فقط در زور بازو مىشناسند و تاريخ روابط زن و مرد را يكسره ظلم و استثمار مرد مىبينند ، باورى نيست كه زن ، اين موجود ضعيف و ظريف ، بتواند اينچنين افراد جنس خشن و نيرومند را به جان يكديگر بيندازد ، اما اگر كسى اندكى با تدابير ماهرانهء خلقت و قدرت عجيب و مرموز زنانه‌اى كه در وجود زن تعبيه شده آشنا باشد ، مىداند كه اين چيزها عجيب نيست .\r\nزن در مرد تأثير فراوان داشته است . تأثير زن در مرد از تأثير مرد در زن بيشتر بوده است . مرد بسيارى از هنرنمايىها و شجاعتها و دلاوريها و نبوغها و شخصيتهاى خود را مديون زن و خودداريهاى ظريفانهء زن است ، مديون حيا و عفاف زن است ، مديون « شيرين فروشى » زن است . زن هميشه مرد را مىساخته و مرد اجتماع را . آنگاه كه حيا و عفاف و خوددارى زن از ميان برود و زن بخواهد در نقش مرد ظاهر شود ، اول به زن مهر باطله مىخورد و بعد مرد مردانگى خود را فراموش مىكند و سپس اجتماع منهدم مىگردد .\r\nهمان قدرت زنانه كه توانسته در طول تاريخ شخصيت خود را حفظ كند و به دنبال مرد نرود و مرد را به عنوان خواستگار به آستان خود بكشاند ، مردان را به رقابت و جنگ با يكديگر در بارهء خود وادارد و آنها را تا سرحد كشته شدن ببرد ، حيا و عفاف را شعار خود قرار دهد ، بدن خود را از چشم مرد مستور نگه دارد و خود را اسرارآميز\r\n\r\n","description":"","footnote":"","page_name":" 199 ","page_number":199},
  {"content":"\r\n\r\nجلوه دهد ، الهام بخش مرد و خالق عشق او باشد ، هنرآموز و شجاعت بخش و نبوغ آفرين او واقع شود ، در او حس « تغزّل » و ستايشگرى به وجود آورد و او به فروتنى و خاكسارى و ناچيزى خود در مقابل زن به خود ببالد ، همان قدرت مىتوانسته مرد را وادار كند كه هنگام ازدواج عطيه‌اى به نام « مهر » تقديم او كند .\r\nمهر ماده‌اى است از يك آيين نامهء كلى كه طرح آن در متن خلقت ريخته شده و با دست فطرت تهيه شده است .\r\n\r\nمهر در قرآن\r\nقرآن كريم مهر را به صورتى كه در مرحلهء پنجم گفتيم ابداع و اختراع نكرد ، زيرا مهر به اين صورت ابداع خلقت است . كارى كه قرآن كرد اين بود مهر را به حالت فطرى آن برگردانيد .\r\nقرآن كريم با لطايف و ظرافت بىنظيرى مىگويد : «  وَ آتُوا النِّساءَ صَدُقاتِهِنَّ نِحْلَةً  » « 1 » يعنى كابين زنان را كه به خود آنها تعلق دارد ( نه به پدران يا برادران آنها ) و عطيه و پيشكشى است از جانب شما به آنها ، به خودشان بدهيد .\r\nقرآن كريم در اين جملهء كوتاه به سه نكتهء اساسى اشاره كرده است :\r\nاولًا با نام « صدُقه » ( به ضم دال ) ياد كرده است نه با نام « مهر » . صدقه از مادهء صدق است و بدان جهت به مهر صداق يا صدقه گفته مىشود كه نشانهء راستين بودن علاقهء مرد است . بعضى مفسرين مانند صاحب كشّاف به اين نكته تصريح كرده‌اند ؛ همچنانكه بنا به گفتهء راغب اصفهانى در مفردات غريب القرآن علت اينكه صدَقه ( بفتح دال ) را صدقه گفته‌اند اين است كه نشانهء صدق ايمان است . ديگر اينكه با ملحق كردن ضمير ( هُنَّ ) به اين كلمه مىخواهد بفرمايد كه مهريه به خود زن تعلق دارد نه پدر و مادر ؛ مهر مزد بزرگ كردن و شيردادن و نان دادن به او نيست . سوم اينكه با كلمهء « نحله » كاملًا تصريح مىكند كه مهر هيچ عنوانى جز عنوان تقديمى و پيشكشى و عطيه و هديه ندارد .\r\n\r\n\r\n\r\n\r\n","description":"","footnote":"\r\n( 1 ) . نساء / 4 .\r\n","page_name":" 200 ","page_number":200},
  {"content":"\r\n\r\n\r\nدوگونگى احساسات در حيوانات\r\nاختصاص به انسان ندارد ؛ در همهء جاندارها آنجا كه قانون دوجنسى حكمفرماست ، با اينكه دو جنس به يكديگر نيازمندند ، جنس نر نيازمندتر آفريده شده يعنى احساسات او نيازمندانه‌تر است و همين جهت به نوبهء خود سبب شده كه جنس نر گامهايى در طريق جلب رضايت جنس ماده بردارد و هم سبب شده كه روابط دو جنس تعديل شود و جنس نر از زور و قدرت خود سوء استفاده نكند ، حالت فروتنى و خضوع به خود بگيرد .\r\n\r\nهديه و كادو در روابط نامشروع\r\nمنحصر به ازدواج و پيمان مشروع زناشويى نيست ؛ آنجا هم كه زن و مرد به صورت نامشروعى مىخواهند از وجود يكديگر لذت ببرند و به اصطلاح مىخواهند از عشق آزاد بهره ببرند ، باز مرد است كه به زن هديه مىدهد . اگر احياناً قهوه يا چايى يا غذايى صرف كنند ، مرد وظيفهء خود مىداند كه پول آنها را بپردازد . زن براى خود نوعى اهانت تلقى مىكند كه به خاطر مرد مايه بگذارد و پول خرج كند . عياشى براى پسر مستلزم داشتن پول و امكانات مالى است و عياشى براى يك دختر وسيله‌اى است براى دريافت كادوها . اين عادات كه حتى در روابط نامشروع و غيرقانونى هم جارى است ، ناشى از نوع احساسات نامتشابه زن و مرد نسبت به يكديگر است .\r\n\r\nمعاشقهء فرنگى از ازدواجش طبيعىتر است\r\nدر دنياى غرب هم كه به نام تساوى حقوق انسانها حقوق خانوادگى را از صورت طبيعى خارج كرده‌اند و سعى مىكنند على رغم قانون طبيعت ، زن و مرد را در وضع مشابهى قرار دهند و رلهاى مشابهى در زندگى خانوادگى به عهدهء آنها بگذارند ، آنجا كه به اصطلاح پاى عشق آزاد به ميان مىآيد و قوانين قراردادى ، آنها را از مسير طبيعت خارج نكرده است ، مرد همان وظيفهء طبيعى خود يعنى نياز و طلب و مايه گذاشتن و پول خرج كردن را انجام مىدهد ، مرد به زن هديه مىدهد و متحمل مخارج او مىشود در صورتى كه در ازدواج فرنگى مهر وجود ندارد و از لحاظ نفقه نيز مسؤوليت سنگينى به عهدهء زن مىگذارند ؛ يعنى معاشقهء فرنگى از ازدواج فرنگى با طبيعت هماهنگ‌تر است .\r\n\r\n","description":"","footnote":"","page_name":" 201 ","page_number":201},
  {"content":"\r\n\r\nمهر يكى از نمونه‌هايى است كه مىرساند زن و مرد با استعدادهاى نامتشابهى آفريده شده‌اند و قانون خلقت از لحاظ حقوق فطرى و طبيعى سندهاى نامتشابهى به دست آنها داده است .\r\n\r\n","description":"","footnote":"","page_name":" 202 ","page_number":202},
  {"content":"\r\n\r\n\r\nمهر و نفقه\r\nدر فصل پيش فلسفه و علت اصلى پيدايش مهر را ذكر كرديم . معلوم شد مهر از آنجا پيدا شده كه قانون خلقت در روابط دو جنس به عهدهء هر يك از آنها نقش جداگانه‌اى گذاشته است . معلوم شد مهر از احساسات رقيق و عطوفت آميز مرد ناشى شده ، نه از احساسات خشن و مالكانهء او . آنچه از ناحيهء زن در اين امر دخالت داشته حس خوددارى مخصوص او بوده ، نه ضعف و بىاراده بودن او . مهر تدبيرى است از ناحيهء قانون خلقت براى بالا بردن ارزش زن و قرار دادن او در سطح عاليترى . مهر به زن شخصيت مىدهد . ارزش معنوى مهر براى زن بيش از ارزش مادى آن است .\r\n\r\nرسوم جاهليت كه در اسلام منسوخ شد\r\nقرآن كريم رسوم جاهليت را در بارهء مهر منسوخ كرد و آن را به حالت اوّلى و طبيعى آن برگردانيد .\r\nدر جاهليت ، پدران و مادران مهر را به عنوان حق الزحمه و « شير بها » حق خود مىدانستند .\r\nدر تفسير كشّاف و غيره مىنويسند هنگامى كه دخترى براى يكى از آنها متولد مىشد و ديگرى مىخواست به او تبريك بگويد ، مىگفت : « هَنيئاً لَكَ النّافِجَةُ » يعنى\r\n\r\n","description":"","footnote":"","page_name":" 203 ","page_number":203},
  {"content":"\r\n\r\nاين مايهء افزايش ثروت ، تو را گوارا باد ، كنايه از اينكه بعداً اين دختر را شوهر مىدهى و مهر دريافت مىدارى .\r\nدر جاهليت ، پدران و در نبودن آنها برادران ، چون از طرفى براى خود حق ولايت و قيمومت قائل بودند و دختر را به ارادهء خودشان شوهر مىدادند نه به ارادهء خود او ، و از طرف ديگر مهر دختر را متعلق به خود مىدانستند نه به دختر ، دختران را معاوضه مىكردند به اين نحو كه مردى به مرد ديگر مىگفت كه من دختر يا خواهرم را به عقد تو در مىآورم كه در عوض دختر يا خواهر تو زن من باشد و او هم قبول مىكرد . به اين ترتيب هر يك از دو دختر مهر ديگرى به شمار مىرفت و به پدر يا برادر ديگرى تعلق مىگرفت . اين نوع نكاح را نكاح « شِغار » مىناميدند . اسلام اين رسم را منسوخ كرد .\r\nپيغمبر اكرم فرمود : « لا شِغارَ فِى الْاسْلام » يعنى در اسلام معاوضهء دختر يا خواهر ممنوع است .\r\nدر روايات اسلامى آمده است كه پدر نه تنها حقى به مهر ندارد بلكه اگر در عقد ازدواج براى پدر به عنوان امرى جداگانه از مهر چيزى شرط شود و مهر به خود دختر داده شود ، باز هم صحيح نيست ؛ يعنى پدر حق ندارد براى خود در ازدواج دختر بهره‌اى قائل شود ، هرچند به صورت امر جداگانه از مهر باشد .\r\nاسلام آيين كار كردن داماد براى پدر زن را - كه طبق گفتهء جامعه شناسان در دوره‌هايى وجود داشته كه هنوز ثروت قابل مبادله‌اى در كار نبوده - منسوخ كرد .\r\nكار كردن داماد براى پدر زن تنها از اين جهت نبوده است كه پدران مىخواسته‌اند از ناحيهء دختران خود بهره‌اى برده باشند ؛ علل و ريشه‌هاى ديگر نيز داشته است كه احياناً لازمهء آن مرحله از تمدن بوده است و در حد خود ظالمانه هم نبوده است . به هر حال چنين رسمى قطعاً در دنياى قديم وجود داشته است .\r\nداستان موسى و شعيب كه در قرآن كريم آمده است ، از وجود چنين رسمى حكايت مىكند . موسى در حال فرار از مصر وقتى كه به سر چاه « مديَن » رسيد ، به حالت دختران شعيب كه در كنارى با گوسفندان خويش ايستاده بودند و كسى رعايت حال آنها را نمىكرد رحمت آورد و براى گوسفندان آنها آب كشى كرد . دختران پس از مراجعت نزد پدر ، جريان روز را براى پدر نقل كردند و او يكى از آنها را پى موسى فرستاد و او را به خانهء خويش دعوت كرد . پس از آشنا شدن با يكديگر ، يك روز شعيب به موسى گفت : من دلم مىخواهد يكى از دو دختر خود را به تو به زنى بدهم به\r\n\r\n","description":"","footnote":"","page_name":" 204 ","page_number":204},
  {"content":"\r\n\r\nاين شرط كه تو هشت سال براى من كار كنى و اگر دل خودت خواست دو سال ديگر هم اضافه كن ، ده سال براى من كار كن . موسى قبول كرد و به اين ترتيب موسى داماد شعيب شد . اينچنين رسمى در آن زمان بوده و ريشهء اين رسم دو چيز است : اول نبودن ثروت . خدمتى كه داماد به زن يا پدر زن مىتوانسته بكند غالباً منحصر به اين بوده كه براى آنها كار كند . ديگر رسم جهاز دادن . جامعه شناسان معتقدند كه رسم جهاز دادن به دختر از طرف پدر ، يكى از رسوم و سنن كهن است . پدر براى اينكه بتواند جهاز براى دختر خود فراهم كند داماد را اجير خود مىكرد و يا از او پولى دريافت مىكرد . عملًا آنچه پدر از داماد مىگرفت به نفع دختر و براى دختر بوده است .\r\nبه هر حال در اسلام اين آيين منسوخ شد و پدر زن حق ندارد مهر را مال خود بداند ، هرچند هدف و منظورش اين باشد كه آن را صرف و خرج دختر كند . اين خود دختر است كه اختيار آن مال را دارد كه به هر نحو بخواهد مصرف كند . در روايات اسلامى تصريح شده كه اين گونه مهر قرار دادن در دورهء اسلاميه روا نيست .\r\nدر زمان جاهليت رسوم ديگرى نيز بود كه عملًا موجب محروم بودن زن از مهر مىشد . يكى از آنها رسم ارث زوجيت بود . اگر كسى مىمرد وارثان او از قبيل فرزندان و برادران همان طورى كه ثروت او را به ارث مىبردند ، همسرى زن او را نيز به ارث مىبردند . پس از مردن شخص ، پسر يا برادر ميت حق همسرى ميت را باقى مىپنداشت و خود را مختار مىدانست كه زن او را به ديگرى تزويج كند و مهر را خودش بگيرد و يا او را بدون مهر جديدى و به موجب همان مهرى كه ميت قبلًا پرداخته زن خود قرار دهد .\r\nقرآن كريم رسم ارث زوجيت را منسوخ كرد ، فرمود : «  يا أَيُّهَا الَّذِينَ آمَنُوا لا يَحِلُّ لَكُمْ أَنْ تَرِثُوا النِّساءَ كَرْهاً  » « 1 » اى مردمى كه به پيغمبر و قرآن ايمان داريد ، بايد بدانيد كه براى شما روا نيست كه زنان مورثان خود را به ارث ببريد در حالى كه خود آن زنان ميل ندارند كه همسر شما باشند .\r\nقرآن كريم در آيهء ديگر به‌طور كلى ازدواج با زن پدر را قدغن كرد هرچند به صورت ارث نباشد و بخواهند آزادانه با هم ازدواج كنند . فرمود : «  وَ لا تَنْكِحُوا ما نَكَحَ \r\n\r\n\r\n\r\n\r\n","description":"","footnote":"\r\n( 1 ) . نساء / 19 .\r\n","page_name":" 205 ","page_number":205},
  {"content":"\r\n\r\n آباؤُكُمْ  » « 1 » با زنان پدران خود ازدواج نكنيد .\r\nقرآن كريم هر رسمى كه موجب تضييع مهر زنان مىشد منسوخ كرد ، از آن جمله اينكه وقتى كه مردى نسبت به زنش دلسرد و بىميل مىشد او را در مضيقه و شكنجه قرار مىداد ؛ هدفش اين بود كه با تحت شكنجه قرار دادن او ، او را به طلاق راضى كند و تمام يا قسمتى از آنچه به عنوان مهر به او داده از او پس بگيرد . قرآن كريم فرمود : «  وَ لا تَعْضُلُوهُنَّ لِتَذْهَبُوا بِبَعْضِ ما آتَيْتُمُوهُنَّ  » « 2 » يعنى زنان را به خاطر اينكه چيزى از آنها بگيريد و قسمتى از مهرى كه به آنها داده‌ايد جبران كنيد ، تحت مضيقه و شكنجه قرار ندهيد .\r\nيكى ديگر از آن رسوم اين بود كه مردى با زنى ازدواج مىكرد و براى او احياناً مهر سنگينى قرار مىداد . اما همين كه از او سير مىشد و هواى تجديد عروسى به سرش مىزد ، زن بيچاره را متهم مىكرد به فحشا و حيثيت او را لكه‌دار مىكرد و چنين وانمود مىكرد كه اين زن از اول شايستگى همسرى مرا نداشته و ازدواج بايد فسخ شود و من مهرى كه داده‌ام بايد پس بگيرم . قرآن كريم اين رسم را نيز منسوخ كرد و جلوى آن را گرفت .\r\n\r\nسيستم مهرى اسلام خاص خودش است\r\nيكى از مسلّمات دين اسلام اين است كه مرد حقى به مال زن و كار زن ندارد ؛ نه مىتواند به او فرمان دهد كه براى من فلان كار را بكن و نه اگر زن كارى كرد كه به موجب آن كار ثروتى به او تعلق مىگيرد ، مرد حق دارد كه بدون رضاى زن در آن ثروت تصرف كند ، و از اين جهت زن و مرد وضع مساوى دارند . و بر خلاف رسم معمول در اروپاى مسيحى كه تا اوايل قرن بيستم رواج داشت ، زن شوهردار از نظر اسلام در معاملات و روابط حقوقى خود تحت قيمومت شوهر نيست ؛ در انجام معاملات خود استقلال و آزادى كامل دارد . اسلام در عين اينكه به زن چنين استقلال اقتصادى در مقابل شوهر داد و براى شوهر هيچ حقى در مال زن و كار زن و معاملات زن قرار نداد ، آيين مهر را منسوخ نكرد . اين خود مىرساند كه مهر از نظر اسلام به خاطر اين نيست كه مرد بعداً از وجود زن بهرهء اقتصادى مىبرد و نيروى بدنى او را\r\n\r\n\r\n\r\n\r\n","description":"","footnote":"\r\n( 1 ) . نساء / 22 .\r\n( 2 ) . نساء / 19 .\r\n","page_name":" 206 ","page_number":206},
  {"content":"\r\n\r\nاستثمار مىكند . پس معلوم مىشود اسلام سيستم مهرى مخصوص به خود دارد . اين سيستم مهرى و فلسفه‌اش را نبايد با ساير سيستمهاى مهرى اشتباه كرد و ايراداتى كه بر آن سيستمها وارد است بر اين سيستم وارد دانست .\r\n\r\nآيين فطرت\r\nهمچنانكه در مقالهء پيش گفتيم قرآن كريم تصريح مىكند كه مهر « نحله » و عطيه است . قرآن اين عطيه و پيشكشى را لازم مىداند . قرآن رموز فطرت بشر را با كمال دقت رعايت كرده است و براى اينكه هر يك از زن و مرد نقش مخصوصى كه در طبيعت از لحاظ علايق دوستانه به عهدهء آنها گذاشته شده فراموش نكند ، لزوم مهر را تأكيد كرده است . نقش زن اين است كه پاسخگوى محبت مرد باشد . محبت زن خوب است به صورت عكس العمل محبت مرد باشد نه به صورت ابتدايى . عشق ابتدايى زن يعنى عشقى كه از ناحيهء زن شروع بشود و زن بدون آنكه مرد قبلًا او را خواسته باشد عاشق مردى بشود ، همواره مواجه با شكست عشق و شكست شخصيت خود زن است ، بر خلاف عشقى كه به صورت پاسخ به عشق ديگرى در زن پيدا مىشود ؛ اينچنين عشق ، نه خودش شكست مىخورد و نه به شخصيت زن لطمه و شكست وارد مىآورد .\r\nآيا راست است كه زن وفا ندارد ؟ پيمان محبت زن سست است ؟ به عشق زن نبايد اعتماد كرد ؟ .\r\nاين ، هم راست است و هم دروغ . راست است اگر عشق از زن شروع شود . اگر زنى ابتدا عاشق مردى بشود و به او دل ببندد آتشش زود سرد مىشود . به چنين عشقى نبايد اعتماد كرد . اما دروغ است در صورتى كه عشق آتشين زن به صورت عكس العملى از عشق صادقانهء مردى و به عنوان پاسخگويى به عشق راستين پيدا شده باشد . اينچنين عشقى عملًا مستبعد است كه فسخ بشود ، مگر آنكه عشق مرد به سردى بگرايد و البته در اين صورت عشق زن تمام مىشود . عشق فطرى زن همين نوع از عشق است .\r\nشهرت زن به بىوفايى در عشقهاى نوع اول است و ستايشهايى كه از وفادارى زن شده مربوط به عشقهاى نوع دوم است . جامعه اگر بخواهد پيوندهاى زناشويى استحكام پيدا كند ، چاره‌اى ندارد از اينكه از همان راهى برود كه قرآن رفته است ؛ يعنى\r\n\r\n","description":"","footnote":"","page_name":" 207 ","page_number":207},
  {"content":"\r\n\r\nقوانين فطرت را رعايت كند و از آن جمله نقش خاص هر يك از زن و مرد را در مسألهء عشق در نظر بگيرد . قانون مهر هماهنگى با طبيعت است از اين رو كه نشانه و زمينهء آن است كه عشق از ناحيهء مرد آغاز شده و زن پاسخگوى عشق اوست و مرد به احترام او هديه‌اى نثار او مىكند . از اين رو نبايد قانون مهر - كه يك ماده از يك اساسنامهء كلى است و به دست طراح طبيعت تدوين شده - به نام تساوى حقوق زن و مرد ملغى گردد .\r\nچنان كه ملاحظه فرموديد قرآن در باب مهر ، رسوم و قوانين جاهليت را على رغم ميل مردان آن روز عوض كرد . آنچه خود قرآن در باب مهر گفت رسم معمول جاهليت نبود كه بگوييم قرآن اهميتى به بود و نبود مهر نمىدهد . قرآن مىتوانست مهر را به كلى منسوخ كند و مردان را از اين نظر راحت كند ، ولى اين كار را نكرد .\r\n\r\nانتقادها\r\nاكنون كه نظر اسلام را در بارهء مهر دانستيد و معلوم شد مهر از نظر اسلام چه فلسفه‌اى دارد ، خوب است سخن كسانى را كه به اين قانون اسلامى انتقاد دارند نيز بشنويد .\r\nخانم منوچهريان در كتاب انتقاد بر قوانين اساسى و مدنى ايران در فصلى كه تحت عنوان « مهر » باز كرده‌اند چنين نوشته‌اند :\r\n« همچنانكه براى داشتن باغ يا خانه يا اسب يا استر ، مرد بايد مبلغى بپردازد ، براى خريدن زن هم بايد پولى از كيسه خرج كند . و همچنانكه بهاى خانه و باغ و استر بر حسب بزرگى و كوچكى و زشتى و زيبايى و بهره و فايده متفاوت است ، بهاى زن هم بر حسب زشتى و زيبايى و پولدارى و بىپولى او تفاوت مىكند . قانونگذاران مهربان و جوانمرد ما قريب 12 ماده در بارهء قيمت زن نوشته‌اند و فلسفهء آنان آن است كه اگر پول در ميان نباشد رشتهء استوار زناشويى سخت سست و زود گسل مىشود . » .\r\nاگر قانون مهر از طرف اجنبى آمده بود ، آيا باز هم اينقدر مورد بىمهرى و تهمت و افترا بود ؟ مگر هر پولى كه كسى به كسى مىدهد ، مىخواهد او را بخرد ؟ ! پس بايد رسم هديه و بخشش و پيشكش را منسوخ كنند . ريشهء قانون مهر كه در قانون مدنى آمده\r\n\r\n","description":"","footnote":"","page_name":" 208 ","page_number":208},
  {"content":"\r\n\r\nقرآن است . قرآن تصريح مىكند كه مهر عنوانى جز عطيه و پيشكشى ندارد . بعلاوه ، اسلام قوانين اقتصادى خود را آنچنان تنظيم كرده كه مرد حق هيچ گونه بهره بردارى اقتصادى از زن ندارد . در اين صورت چگونه مىتوان مهر را به عنوان قيمت زن ياد كرد ؟ .\r\nممكن است بگوييد عملًا مردان ايرانى از زنان خود بهره بردارى اقتصادى مىكنند .\r\nمن هم قبول دارم كه بسيارى از مردان ايرانى اين طورند ، ولى اين چه ربطى به مهر دارد ؟ مردان كه نمىگويند ما به موجب اينكه مهر پرداخته‌ايم ، به زنان خود تحكّم مىكنيم . تحكّم مرد ايرانى به زن ايرانى ريشه‌هاى ديگرى دارد . چرا به جاى اينكه مردم را اصلاح كنيد ، قانون فطرت را خراب مىكنيد و بر مفاسد مىافزاييد ؟ در تمام اين گفته‌ها يك منظور بيشتر نهفته نيست و آن اينكه ايرانى و مشرق زمينى بايد خود را و فلسفهء زندگى خود را و معيارهاى انسانى خود را فراموش كند و رنگ و شكل اجنبى به خود بگيرد تا بهتر آمادهء بلعيده شدن باشد .\r\nخانم منوچهريان مىگويند :\r\n« اگر زن از نظر اقتصادى مانند مرد باشد ، ديگر چه حاجت است كه ما براى او نفقه و كسوه و مهر قائل شويم ؟ همچنانكه هيچ يك از اين پيش بينىها و محكم كارىها در مورد مرد به ميان نمىآيد ، در مورد زن هم آن وقت نبايد وجود داشته باشد . » .\r\nاگر اين سخن را خوب بشكافيم معنىاش اين است : در دوره‌هايى كه براى زن حق مالكيت و استقلال اقتصادى قائل نبودند مهر و نفقه مىتوانست تا اندازه‌اى موجّه باشد ، ولى اگر به زن استقلال اقتصادى داده شود ( همچنانكه در اسلام اين استقلال به زن داده شده ) ديگر نفقه و مهر هيچ وجهى ندارد .\r\nايشان گمان كرده‌اند كه فلسفهء مهر صرفاً اين است كه در مقابل سلب حقوق اقتصادى زن پولى به او برسد . آيا بهتر نبود كه ايشان مراجعهء كوتاهى به آيات قرآن مىكردند و اندكى در بارهء تعبيراتى كه قرآن از مهر كرده تأمل مىكردند و فلسفهء اصلى مهر را درمىيافتند و آنگاه از اينكه كتاب آسمانى كشورشان داراى چنين منطق عالى است به خود مىباليدند ؟ .\r\nنويسندهء « چهل پيشنهاد » در شمارهء 89 مجلهء زن روز ، صفحهء 71 پس از ذكر وضع\r\n\r\n","description":"","footnote":"","page_name":" 209 ","page_number":209},
  {"content":"\r\n\r\nناهنجار زن در جاهليت و اشاره به خدمات اسلام در اين راه چنين نوشته است :\r\n« چون زن و مرد مساوى آفريده شده‌اند ، پرداخت بها يا اجرت از طرف يكى به ديگرى منطق و دليل عقلانى ندارد زيرا همان گونه كه مرد احتياج به زن دارد ، زن هم به وجود مرد نيازمند است و آفرينش آنها را به يكديگر محتاج خلق كرده و در اين احتياج هر دوى آنها وضع مساوى دارند ، و لذا الزام يكى به دادن وجه به ديگرى بلادليل خواهد بود . و لكن از نظر اينكه طلاق در اختيار مرد بوده و زن براى زندگى مشترك با مرد تأمين نداشته ، لذا به زن حق داده شده علاوه بر اعتماد به شخصيت زوج ، نوعى وثيقه و اعتبار مالى نيز از مرد مطالبه نمايد . . . » .\r\nدر صفحهء 72 مىگويد :\r\n« اگر مادهء 1133 قانون مدنى كه مقرر مىدارد : « مرد مىتواند هر وقت كه بخواهد زن خود را طلاق دهد » اصلاح گردد و طلاق بسته به ميل و هوس مرد نباشد ، اساساً صداق و مهر فلسفهء وجودى خود را از دست خواهد داد . » .\r\nاز آنچه تاكنون گفته‌ايم بىپايگى اين سخنان روشن گشت . معلوم شد كه مهر ، بها يا اجرت نيست و منطق عقلانى هم دارد . هم معلوم شد زن و مرد در احتياج به يكديگر وضع مساوى ندارند و خلقت ، آنها را در دو وضع مختلف قرار داده است .\r\nاز همه بىپايه‌تر اينكه فلسفهء مهر را وثيقهء مالى در مقابل حق طلاق براى مرد ذكر كرده است و مدعى است علت اينكه اسلام مهر را مقرر كرده است همين جهت است .\r\nاز اين گونه اشخاص بايد پرسيد : چرا اسلام حق طلاق را به مرد داد تا زن به وثيقهء مالى احتياج پيدا كند ؟ بعلاوه ، معنى اين سخن اين است : علت اينكه پيغمبر اكرم براى زنان خود مهر قرار مىداد اين بود كه مىخواست به آنها در مقابل خودش وثيقهء مالى بدهد ، و علت اينكه در ازدواج على و فاطمه براى فاطمه مهر قرار داد اين بود كه مىخواست براى فاطمه در مقابل على يك وثيقهء مالى و وسيلهء اطمينان فكرى بگيرد .\r\nاگر اينچنين است ، پس چرا پيغمبر اكرم زنان را توصيه كرد كه متقابلًا مهر خود را به شوهر ببخشند و براى اين بخشش پاداشها ذكر كرد ؟ بعلاوه ، چرا توصيه كرد كه\r\n\r\n","description":"","footnote":"","page_name":" 210 ","page_number":210},
  {"content":"\r\n\r\nحتى الامكان مهر زنان زياد نباشد ؟ آيا جز اين است كه از نظر پيغمبر اسلام هديهء زناشويى مرد به نام مهر ، و بخشش مهر يا معادل آن از طرف زن به مرد موجب استحكام الفت و علقهء زناشويى مىشود ؟ .\r\nاگر نظر اسلام به اين بود كه مهر يك وثيقهء مالى باشد ، چرا در كتاب آسمانى خود گفت : «  وَ آتُوا النِّساءَ صَدُقاتِهِنَّ نِحْلَةً  » ؛ چرا نگفت « و اتُو النِّساءَ صَدُقاتِهِنَّ وَثيقَةً » ؟ .\r\nگذشته از همهء اينها ، نويسندهء مزبور پنداشته كه رسم مهر در صدر اسلام همين بوده كه امروز هست . معمول امروز اين است كه مهر بيشتر جنبهء ذمّه و عهده دارد ؛ يعنى مرد مبلغى را طبق عقد و سند به عنوان مهر به عهده مىگيرد و زن معمولًا آن را مطالبه نمىكند مگر وقتى كه اختلاف و مشاجره‌اى به ميان آيد . اين گونه مهرها مىتواند جنبهء وثيقه به خود بگيرد . در صدر اسلام معمول اين بود كه مرد هرچه به عنوان مهر متعهد مىشد ، نقد مىپرداخت . عليهذا به هيچ وجه نمىتوان گفت كه نظر اسلام از مهر اين بوده كه وثيقه‌اى در اختيار زن قرار دهد .\r\nتاريخ نشان مىدهد كه پيغمبر اكرم به هيچ وجه حاضر نبود زنى را بدون مهر در اختيار مردى قرار دهد . داستانى با اندك اختلاف در كتب شيعه و سنى آمده است از اين قرار :\r\nزنى آمد به خدمت پيغمبر اكرم و در حضور جمع ايستاد و گفت :\r\nيا رسول اللَّه ! مرا به همسرى خود بپذير .\r\nرسول اكرم در مقابل تقاضاى زن سكوت كرد ، چيزى نگفت . زن سر جاى خود نشست .\r\nمردى از اصحاب به پا خاست و گفت :\r\nيا رسول اللَّه ! اگر شما مايل نيستيد ، من حاضرم .\r\nپيغمبر اكرم سؤال كرد :\r\nمهر چى مىدهى ؟ .\r\n- هيچى ندارم .\r\n- اين‌طور كه نمىشود . برو به خانه‌ات ، شايد چيزى پيدا كنى و به عنوان مهر به اين زن بدهى .\r\nمرد به خانه‌اش رفت و برگشت و گفت :\r\nدر خانه‌ام چيزى پيدا نكردم .\r\n\r\n","description":"","footnote":"","page_name":" 211 ","page_number":211},
  {"content":"\r\n\r\n- باز هم برو بگرد . يك انگشتر آهنى هم كه بياورى كافى است .\r\nدومرتبه رفت و برگشت و گفت : انگشتر آهنى هم در خانهء ما پيدا نمىشود . من حاضرم همين جامه كه به تن دارم مهر اين زن كنم .\r\nيكى از اصحاب كه او را مىشناخت گفت : يا رسول اللَّه ! به خدا اين مرد جامه‌اى غير از اين جامه ندارد . پس نصف اين جامه را مهر زن قرار دهيد .\r\nپيغمبر اكرم فرمود : اگر نصف اين جامه مهر زن باشد كداميك بپوشند ؟ هر كدام بپوشند ديگرى برهنه مىماند . خير ، اين‌طور نمىشود .\r\nمرد خواستگار سر جاى خود نشست . زن هم به انتظار ، جاى ديگرى نشسته بود .\r\nمجلس وارد بحث ديگرى شد و طول كشيد . مرد خواستگار حركت كرد برود . رسول اكرم او را صدا كرد :\r\nآهاى بيا .\r\nآمد .\r\n- بگو ببينم قرآن بلدى ؟ .\r\n- بلى يا رسول اللَّه ! فلان سوره و فلان سوره را بلدم .\r\n- مىتوانى از حفظ قرائت كنى ؟ .\r\n- بلى مىتوانم .\r\n- بسيار خوب ، درست شد . پس اين زن را به عقد تو در آوردم و مهر او اين باشد كه تو به او قرآن تعليم بدهى .\r\nمرد دست زن خود را گرفت و رفت .\r\nدر باب مهر مطالب ديگرى هست ولى ما سخن را همين جا كوتاه مىكنيم .\r\n\r\n","description":"","footnote":"","page_name":" 212 ","page_number":212},
  {"content":"\r\n\r\n\r\nمهر و نفقه\r\nنظر اسلام را در بارهء مهر و فلسفهء مهر بيان كرديم . اكنون نوبت آن است كه مسألهء نفقه را مورد بحث قرار دهيم .\r\nقبلًا بايد بدانيم كه در قوانين اسلامى ، نفقه نيز مانند مهر وضع مخصوص به خود دارد و نبايد با آنچه در دنياى غير اسلامى مىگذشته يا مىگذرد يكى دانست .\r\nاگر اسلام به مرد حق مىداد كه زن را در خدمت خود بگمارد و محصول كار و زحمت و بالأخره ثروتى كه زن توليد مىكند مال خود بداند ، علت و فلسفهء نفقه دادن مرد به زن روشن بود زيرا واضح است اگر انسان ، حيوان يا انسان ديگرى را مورد بهره بردارى اقتصادى قرار دهد ناچار است مخارج زندگى او را نيز تأمين كند . اگر گاريچى به اسب خود كاه و جو ندهد آن اسب براى او باركشى نمىكند .\r\nاما اسلام چنين حقى براى مرد قائل نيست ؛ به زن حق داد مالك شود ، تحصيل ثروت كند و به مرد حق نداده در ثروتى كه به او تعلق دارد تصرف كند ؛ و در عين حال بر مرد لازم دانسته كه بودجهء خانواده را تأمين كند ، مخارج زن و فرزندان و نوكر و كلفت و مسكن و غيره را بپردازد ، چرا و به چه علتى ؟ .\r\nمتأسفانه غرب مآب‌هاى ما به هيچ وجه حاضر نيستند در بارهء اين امور ذره‌اى فكر كنند ؛ چشمها را به روى هم مىگذارند و عين انتقاداتى را كه غربيان بر سيستمهاى\r\n\r\n","description":"","footnote":"","page_name":" 213 ","page_number":213},
  {"content":"\r\n\r\nحقوقى خودشان مىكنند - و البته آن انتقادات صحيح هم هست - اينها در مورد سيستم حقوقى اسلامى ذكر مىكنند .\r\nواقعاً اگر كسى بگويد نفقهء زن در غرب تا قرن نوزدهم چيزى جز جيره خوارى و نشانهء بردگى زن نبوده است راست گفته است ، زيرا وقتى كه زن موظف باشد مجاناً داخلهء زندگى مرد را اداره كند و حق مالكيت نداشته باشد ، نفقه‌اى كه به او داده مىشود از نوع جيره‌اى است كه به اسير يا علوفه‌اى است كه به حيوانات باركش داده مىشود .\r\nاما اگر قانون بخصوصى در جهان پيدا شود كه ادارهء داخلهء زندگى مرد را به عنوان يك وظيفهء لازم از دوش زن بردارد و به او حق تحصيل ثروت و استقلال كامل اقتصادى بدهد ، در عين حال او را از شركت در بودجهء خانوادگى معاف كند ، ناچار فلسفهء ديگرى در نظر گرفته و بايد در اطراف آن فلسفه تأمل كرد .\r\n\r\nمحجوريت زن فرنگى تا نيمهء دوم قرن نوزدهم\r\nدر شرح قانون مدنى ايران تأليف دكتر شايگان ، صفحهء 362 چنين نوشته شده :\r\n« استقلالى كه زن در دارايى خود دارد و فقه شيعه از ابتدا آن را شناخته است ، در حقوق يونان و رم و ژاپن و تا چندى پيش هم در حقوق غالب كشورها وجود نداشته ؛ يعنى زن مثل صغير و مجنون ، محجور و از تصرف در اموال خود ممنوع بوده است . در انگلستان كه سابقاً شخصيت زن كاملًا در شخصيت شوهر محو بود دو قانون ، يكى در سال 1870 و ديگرى در سال 1882 ميلادى به اسم قانون مالكيت زن شوهردار ، از زن رفع حجر نمود . در ايتاليا قانون 1919 ميلادى زن را از شمار محجورين خارج كرد . در قانون مدنى آلمان ( 1900 ميلادى ) و در قانون مدنى سويس ( 1907 ميلادى ) زن مثل شوهر خود اهليت دارد .\r\nولى زن شوهردار در حقوق پرتغال و فرانسه هنوز در عداد محجورين است ، گو كه قانون 18 فوريهء 1938 در فرانسه در حدودى حجر زن شوهردار را تعديل كرده است . » .\r\nچنان كه ملاحظه مىفرماييد هنوز يك قرن نمىگذرد از وقتى كه اولين قانون استقلال مالى زن در مقابل شوهر ( 1882 در انگلستان ) در اروپا تصويب شد و به\r\n\r\n","description":"","footnote":"","page_name":" 214 ","page_number":214},
  {"content":"\r\n\r\nاصطلاح از زن شوهردار رفع محجوريت شد .\r\n\r\nچرا اروپا ناگهان استقلال مالى داد ؟\r\nحالا چطور شد كه در يك قرن چنين حادثهء مهمى رخ داد ؟ آيا احساسات انسانى مردان اروپايى به غليان آمد و به ظالمانه بودن كار خود پى بردند ؟ .\r\nپاسخ اين پرسش را از ويل دورانت بشنويد . وى در لذات فلسفه صفحهء 158 بحثى تحت عنوان « علل » باز كرده است و در آنجا به اصطلاح علل آزادى زن را در اروپا شرح مىدهد .\r\nمتأسفانه در آنجا به حقيقت وحشتناكى برمىخوريم . معلوم مىشود زن اروپايى براى آزادى و حق مالكيت خود ، از ماشين بايد تشكر كند نه از آدم ، و در مقابل چرخهاى عظيم ماشين بايد سر تعظيم فرود آورد نه در مقابل مردان اروپايى . آزمندى و حرص صاحبان كارخانه بود كه براى اينكه سود بيشترى ببرند و مزد كمترى بدهند قانون استقلال اقتصادى را در مجلس انگلستان گذراند .\r\nويل دورانت مىگويد :\r\n« اين واژگونى سريع عادات و رسوم محترم و قديمتر از تاريخ مسيحيت را چگونه تعليل كنيم ؟ علت عمومى اين تغيير ، فراوانى و تعدد ماشين آلات است . « آزادى » زن از عوارض انقلاب صنعتى است . . .\r\nيك قرن پيش در انگلستان كار پيدا كردن بر مردان دشوار گشت . اما اعلانها از آنان مىخواست كه زنان و كودكان خود را به كارخانه‌ها بفرستند . كارفرمايان بايد در انديشهء سود و سهام خود باشند و نبايد خاطر خود را با اخلاق و رسوم حكومتها آشفته سازند . كسانى كه ناآگاه بر « خانه براندازى » توطئه كردند كارخانه داران وطن دوست قرن نوزدهم انگلستان بودند .\r\nنخستين قدم براى آزادى مادران بزرگ ما قانون 1882 بود . به موجب اين قانون ، زنان بريتانياى كبير از آن پس از امتياز بىسابقه‌اى برخوردار مىشدند و آن اينكه پولى را كه به دست مىآوردند حق داشتند براى خود نگه دارند . اين قانون اخلاقى عالى و مسيحى را كارخانه داران مجلس عوام وضع كردند تا بتوانند زنان انگلستان را به كارخانه‌ها بكشانند . از آن سال تا به امسال سودجويى مقاومت ناپذيرى آنان\r\n\r\n","description":"","footnote":"","page_name":" 215 ","page_number":215},
  {"content":"\r\n\r\nرا از بندگى و جان كندن در خانه رهانيده ، گرفتار بندگى و جان كندن در مغازه و كارخانه كرده است . » .\r\nچنان كه ملاحظه مىفرماييد سرمايه داران و كارخانه داران انگلستان بودند كه به خاطر منافع مادى اين قدم را به نفع زن برداشتند .\r\n\r\nقرآن و استقلال اقتصادى زن\r\nاسلام در هزاروچهارصد سال پيش اين قانون را گذراند و گفت : «  لِلرِّجالِ نَصِيبٌ مِمَّا اكْتَسَبُوا وَ لِلنِّساءِ نَصِيبٌ مِمَّا اكْتَسَبْنَ  » « 1 » مردان را از آنچه كسب مىكنند و به دست مىآورند بهره‌اى است و زنان را از آنچه كسب مىكنند و به دست مىآورند بهره‌اى است .\r\nقرآن مجيد در آيهء كريمه همان طورى كه مردان را در نتايج كار و فعاليتشان ذى حق دانست ، زنان را نيز در نتيجهء كار و فعاليتشان ذى حق شمرد .\r\nدر آيهء ديگر فرمود : «  لِلرِّجالِ نَصِيبٌ مِمَّا تَرَكَ الْوالِدانِ وَ الْأَقْرَبُونَ وَ لِلنِّساءِ نَصِيبٌ مِمَّا تَرَكَ الْوالِدانِ وَ الْأَقْرَبُونَ  » « 2 » يعنى مردان را از مالى كه پدر و مادر و يا خويشاوندان بعد از مردن خود باقى مىگذارند بهره‌اى است و زنان را هم از آنچه پدر و مادر و خويشاوندان از خود باقى مىگذارند بهره‌اى است .\r\nاين آيه حق ارث بردن زن را تثبيت كرد . ارث بردن يا نبردن زن تاريخچهء مفصلى دارد كه به خواست خدا بعداً ذكر خواهيم كرد . عرب جاهليت حاضر نبود به زن ارث بدهد ، اما قرآن كريم اين حق را براى زن تثبيت كرد .\r\n\r\nيك مقايسه\r\nپس قرآن كريم سيزده قرن قبل از اروپا به زن استقلال اقتصادى داد ، با اين تفاوت :\r\nاولًا انگيزه‌اى كه سبب شد اسلام به زن استقلال اقتصادى بدهد جز جنبه‌هاى انسانى و عدالت دوستى و الهى اسلام نبوده . در آنجا مطالبى از قبيل مطامع كارخانه داران انگلستان وجود نداشت كه به خاطر پركردن شكم خود اين قانون را\r\n\r\n\r\n\r\n\r\n","description":"","footnote":"\r\n( 1 ) . نساء / 32 .\r\n( 2 ) . نساء / 7 .\r\n","page_name":" 216 ","page_number":216},
  {"content":"\r\n\r\nگذراندند ، بعد با بوق و كرنا دنيا را پركردند كه ما حق زن را به رسميت شناختيم و حقوق زن و مرد را مساوى دانستيم .\r\nثانياً اسلام به زن استقلال اقتصادى داد ، اما به قول ويل دورانت خانه براندازى نكرد ، اساس خانواده‌ها را متزلزل نكرد ، زنان را عليه شوهران و دختران را عليه پدران به تمرد و عصيان وادار نكرد . اسلام با اين دو آيه انقلاب عظيم اجتماعى به وجود آورد ، اما آرام و بىضرر و بىخطر .\r\nثالثاً آنچه دنياى غرب كرد اين بود كه به قول ويل دورانت زن را از بندگى و جان كندن در خانه رهانيد و گرفتار بندگى و جان كندن در مغازه و كارخانه كرد ؛ يعنى اروپا غل و زنجيرى از دست و پاى زن باز كرد و غل و زنجير ديگرى كه كمتر از اولى نبود به دست و پاى او بست . اما اسلام زن را از بندگى و بردگى مرد در خانه و مزارع و غيره رهانيد و با الزام مرد به تأمين بودجهء اجتماع خانوادگى ، هر نوع اجبار و الزامى را از دوش زن براى تأمين مخارج خود و خانواده برداشت . زن از نظر اسلام در عين اينكه حق دارد طبق غريزهء انسانى به تحصيل ثروت و حفظ و افزايش آن بپردازد ، طورى نيست كه جبر زندگى ، او را تحت فشار قرار دهد و غرور و جمال و زيبايى را - كه هميشه با اطمينان خاطر بايد همراه [ وى 
  ] باشد - از او بگيرد .\r\nاما چه بايد كرد ؛ چشمها و گوشهاى برخى نويسندگان ما بسته‌تر از آن است كه در بارهء اين حقايق مسلّم تاريخى و فلسفى بينديشند .\r\n\r\nانتقاد و پاسخ\r\nخانم منوچهريان در كتاب انتقاد بر قوانين اساسى و مدنى ايران صفحهء 37 مىنويسند :\r\n« قانون مدنى ما از يك سو مرد را وا مىدارد كه به زن خود نفقه بدهد يعنى جامه ، خوراك و مسكن وى را آماده كند . همچنانكه مالك اسب و استر بايد براى آنان خوراك و مسكن فراهم آورد ، مالك زن نيز بايد اين حداقل زندگى را در دسترس او بگذارد . ولى از سوى ديگر معلوم نيست چرا مادهء 1110 قانون مدنى مقرر مىدارد كه در عدهء وفات ، زن نفقه ندارد و حال آنكه در هنگام مرگ شوهر ، زن به ملاطفت و تسليت احتياج دارد و مىخواهد به محض ازدست دادن مالك خود\r\n\r\n","description":"","footnote":"","page_name":" 217 ","page_number":217},
  {"content":"\r\n\r\nپريشان روزگار و آشفته خاطر نشود . ممكن است بگوييد : شما كه دم از آزادى مىزنيد و مىخواهيد در همه جا با مرد يكسان باشيد ، چرا در اينجا مىخواهيد باز هم زن بنده و جيره خوار مرد باشد و چشم داشته باشد كه پس از وى نيز اين بندگى و جيره خوارى ادامه يابد ؟ ما در پاسخ مىگوييم : مطابق همان فلسفهء بردگى زن كه طرح اين قانون مدنى بر پايهء آن ريخته شده است ، خوب بود كه به قول سعدى « مالكان تحرير » پس از خود نيز نفقه را براى زن مقرر مىداشتند و قانون هم اين موضوع را رعايت مىكرد . » .\r\nما از اين نويسنده مىپرسيم كه از كجاى قانون مدنى و از كجاى قانون اسلام ( يا به قول شما فلسفهء بردگى زن ) شما استنباط كرديد كه مرد مالك زن است و علت نفقه دادن مرد مملوك بودن زن است ؟ اين چطور مالكى است كه حق ندارد به مملوك خود بگويد اين كاسهء آب را به من بده ؟ اين چطور مالكى است كه مملوكش هر كارى بكند به خودش تعلق دارد نه به مالك ؟ اين چطور مالكى است كه مملوكش در كوچكترين قدمى كه براى او بردارد - اگر دل خودش بخواهد - حق دارد مطالبهء مزد بكند ؟ اين چطور مالكى است كه حق ندارد به مملوك خودش تحميل كند كه بچه‌اى را كه در خانهء مالك خود زاييده است مجاناً شير دهد ؟ .\r\nثانياً مگر هركس نفقه خور كسى بود مملوك اوست ؟ از نظر اسلام و هر قانون ديگرى فرزندان ، واجب النفقهء پدر يا پدر و مادرند . آيا اين دليل است كه همهء قوانين جهان فرزندان را مملوك پدران مىدانند ؟ در اسلام پدر و مادر اگر فقير باشند واجب النفقهء فرزند مىباشند بدون اينكه فرزند حق تحميلى به آنها داشته باشد . پس آيا بايد بگوييم اسلام پدران و مادران را مملوك فرزندان خود شناخته است ؟ .\r\nثالثاً از همه عجيبتر اين است كه مىگويند : چرا نفقهء زن در عدهء وفات واجب نيست در صورتى كه زن در اين وقت كه شوهر خود را از دست مىدهد بيشتر به پول شوهر احتياج دارد ؟ .\r\nمثل اين است كه اين نويسندهء گرامى در اروپاى صد سال پيش زندگى مىكند .\r\nملاك نفقه دادن مرد به زن احتياج زن نيست . اگر از نظر اسلام زن در مدتى كه با شوهر خود زندگى مىكند حق مالكيت نمىداشت ، اين مطلب درست بود كه بعد از مردن شوهر بلافاصله وضع زن مختل مىشود . ولى [ با توجه به 
  ] قانونى كه به زن حق\r\n\r\n","description":"","footnote":"","page_name":" 218 ","page_number":218},
  {"content":"\r\n\r\nمالكيت داده است و زنان به واسطهء تأمين شدن از جانب شوهران هميشه ثروت خود را حفظ مىكنند ، چه لزومى دارد كه پس از بهم خوردن آشيانهء زندگى باز هم تا مدتى نفقه بگيرند ؟ نفقه حق زينت بخشيدن به آشيانهء مرد است . پس از خرابى آشيانه لزومى ندارد كه اين حق براى زن ادامه پيدا كند .\r\n\r\nسه نوع نفقه\r\nدر اسلام سه نوع نفقه وجود دارد :\r\nنوع اول نفقه‌اى كه مالك بايد صرف مملوك خود بكند . مخارجى كه مالك حيوانات براى آنها مىكند ، از اين قبيل است . ملاك اين نوع نفقه مالكيت و مملوكيت است .\r\nنوع دوم نفقه‌اى است كه انسان بايد صرف فرزندان خود در حالى كه صغير يا فقيرند و يا صرف پدر و مادر خود كه فقيرند بنمايد . ملاك اين نوع نفقه مالكيت و مملوكيت نيست ، بلكه حقوقى است كه طبيعتاً فرزندان بر به وجود آورندگان خود پيدا مىكنند و حقوقى است كه پدر و مادر به حكم شركت در ايجاد فرزند و به حكم زحماتى كه در دورهء كودكى فرزند خود متحمل شده‌اند بر فرزند پيدا مىكنند . شرط اين نوع از نفقه ، ناتوان بودن شخص واجب النفقه است .\r\nنوع سوم نفقه‌اى است كه مرد در مورد زن صرف مىكند . ملاك اين نوع از نفقه نه مالكيت و مملوكيت است و نه حق طبيعى به مفهومى كه در نوع دوم گفته شد و نه عاجز بودن و ناتوان بودن و فقير بودن زن .\r\nزن فرضاً ميليونر و داراى درآمد سرشارى باشد و مرد ثروت و درآمد كمى داشته باشد ، باز هم مرد بايد بودجهء خانوادگى و از آن جمله بودجهء شخصى زن را تأمين كند .\r\nفرق ديگرى كه اين نوع از نفقه با نوع اول و دوم دارد اين است كه در نوع اول و دوم اگر شخص از زير بار وظيفه شانه خالى كند و نفقه ندهد گناهكار است اما تخلف وظيفه به صورت يك دينِ قابل مطالبه و استيفا درنمى آيد يعنى جنبهء حقوقى ندارد . ولى در نوع سوم اگر از زير بار وظيفه شانه خالى كند ، زن حق دارد به صورت يك امر حقوقى اقامهء دعوا كند و در صورت اثبات از مرد بگيرد . ملاك اين نوع از نفقه چيست ؟ ان شاء اللَّه در مقالهء آينده در بارهء آن بحث خواهيم كرد .\r\n\r\n","description":"","footnote":"","page_name":" 219 ","page_number":219},
  {"content":"\r\n\r\n\r\nآيا زن امروز مهر و نفقه نمىخواهد ؟\r\nگفتيم از نظر اسلام تأمين بودجهء كانون خانوادگى ، از آن جمله مخارج شخصى زن به عهدهء مرد است . زن از اين نظر مسؤوليتى ندارد . زن فرضاً داراى ثروت هنگفتى بوده و چندين برابر شوهر دارايى داشته باشد ، ملزم نيست در اين بودجه شركت كند .\r\nشركت زن در اين بودجه ، چه از لحاظ پولى كه بخواهد خرج كند و چه از لحاظ كارى كه بخواهد صرف كند ، اختيارى و وابسته به ميل و ارادهء خود اوست .\r\nاز نظر اسلام با اينكه بودجهء زندگى زن جزء بودجهء خانوادگى و بر عهدهء مرد است ، مرد هيچ گونه تسلط اقتصادى و حق بهره بردارى از نيرو و كار زن ندارد ؛ نمىتواند او را استثمار كند . نفقهء زن از اين جهت مانند نفقهء پدر و مادر است كه در موارد خاصى بر عهدهء فرزند است اما فرزند در مقابل اين وظيفه كه انجام مىدهد هيچ گونه حقى از نظر استخدام پدر و مادر پيدا نمىكند .\r\n\r\nرعايت جانب زن در مسائل مالى\r\nاسلام به شكل بىسابقه‌اى جانب زن را در مسائل مالى و اقتصادى رعايت كرده است . از طرفى به زن استقلال و آزادى كامل اقتصادى داده و دست مرد را از مال و كار او كوتاه كرده و حق قيمومت در معاملات زن را - كه در دنياى قديم سابقهء ممتد دارد و\r\n\r\n","description":"","footnote":"","page_name":" 220 ","page_number":220},
  {"content":"\r\n\r\nدر اروپا تا اوايل قرن بيستم رايج بود - از مرد گرفته است ، و از طرف ديگر با برداشتن مسؤوليت تأمين بودجهء خانوادگى از دوش زن ، او را از هر نوع اجبار و الزام براى دويدن به دنبال پول معاف كرده است .\r\nغرب پرستان آنگاه كه مىخواهند به نام حمايت از زن از اين قانون انتقاد كنند ، چاره‌اى ندارند از اينكه به يك دروغ شاخدار متوسل شوند . اينها مىگويند : فلسفهء نفقه اين است كه مرد خود را مالك زن مىداند و او را به خدمت خود مىگمارد . همان طورى كه مالك حيوان ناچار است مخارج ضرورى حيوانات مملوك خود را بپردازد تا آن حيوانات بتوانند به او سوارى بدهند و برايش باركشى كنند ، قانون نفقه هم براى همين منظور حداقلِ بخور ونمير را براى زن واجب كرده است .\r\nاگر كسى قانون اسلام را در اين مسائل از آن جهت مورد حمله قرار دهد كه اسلام بيش از حد لازم زن را نوازش كرده و مرد را زير بار كشيده و او را به صورت خدمتكار بى مزد و اجرى براى زن در آورده است ، بهتر مىتواند به ايراد خود آب و رنگ و سر و صورتى بدهد تا اينكه به نام زن و به نام حمايت زن بر اين قانون ايراد بگيرد .\r\nحقيقت اين است كه اسلام نخواسته به نفع زن و عليه مرد يا به نفع مرد و عليه زن قانونى وضع كند . اسلام نه جانبدار زن است و نه جانبدار مرد . اسلام در قوانين خود سعادت مرد و زن و فرزندانى كه بايد در دامن آنها پرورش يابند و بالأخره سعادت جامعهء بشريت را در نظر گرفته است . اسلام راه وصول زن و مرد و فرزندان آنها و جامعهء بشريت را به سعادت ، در اين مىبيند كه قواعد و قوانين طبيعت و اوضاع و احوالى كه به دست توانا و مدبر خلقت به وجود آمده ناديده گرفته نشود .\r\nهمچنانكه مكرر گفته‌ايم اسلام در قوانين خود اين قاعده را همواره رعايت كرده است كه مرد مظهر نياز و احتياج و زن مظهر بىنيازى باشد . اسلام مرد را به صورت خريدار و زن را به صورت صاحب كالا مىشناسد . از نظر اسلام در وصال و زندگى مشترك زن و مرد ، اين مرد است كه بايد خود را به عنوان بهره گير بشناسد و هزينهء اين كار را تحمل كند . زن و مرد نبايد فراموش كنند كه در مسألهء عشق ، از نظر طبيعت دو نقش جداگانه به عهدهء آنها واگذار شده است . ازدواج هنگامى پايدار و مستحكم و لذت بخش است كه زن و مرد در نقش طبيعى خود ظاهر شوند .\r\nعلت ديگر كه براى لزوم نفقهء زن بر مرد در كار است اين است كه مسؤوليت و رنج و زحمات طاقت فرساى توليد نسل از لحاظ طبيعت به عهدهء زن گذاشته شده است .\r\nآنچه\r\n\r\n","description":"","footnote":"","page_name":" 221 ","page_number":221},
  {"content":"\r\n\r\nدر اين كار از نظر طبيعى به عهدهء مرد است يك عمل لذت بخش آنى بيش نيست .\r\nاين زن است كه بايد اين بيمارى ماهانه را ( در غير ايام كودكى و پيرى ) تحمل كند ، سنگينى دورهء باردارى و بيمارى مخصوص اين دوره را به عهده بگيرد ، سختى زايمان و عوارض آن را تحمل نمايد ، كودك را شير بدهد و پرستارى كند .\r\nاينها همه از نيروى بدنى و عضلانى زن مىكاهد ، توانايى او را در كار و كسب كاهش مىدهد . اينهاست كه اگر بنا بشود قانون ، زن و مرد را از لحاظ تأمين بودجهء زندگى در وضع مشابهى قرار دهد و به حمايت زن بر نخيزد ، زن وضع رقت بارى پيدا خواهد كرد . و همينها سبب شده كه در جاندارانى كه به صورت جفت زندگى مىكنند ، جنس نر همواره به حمايت جنس ماده برخيزد ، او را در مدت گرفتارى توليد نسل در خوراك و آذوقه كمك كند .\r\nبعلاوه زن و مرد از لحاظ نيروى كار و فعاليتهاى خشن توليدى و اقتصادى ، مشابه و مساوى آفريده نشده‌اند . اگر بناى بيگانگى باشد و مرد در مقابل زن قد علم كند و به او بگويد ذره‌اى از درآمد خودم را خرج تو نمىكنم ، هرگز زن قادر نيست خود را به پاى مرد برساند .\r\nگذشته از اينها و از همه بالاتر اينكه احتياج زن به پول و ثروت از احتياج مرد افزونتر است . تجمل و زينت جزء زندگى زن و از احتياجات اصلى زن است . آنچه يك زن در زندگى معمولى خود خرج تجمل و زينت و خودآرايى مىكند برابر است با مخارج چندين مرد . ميل به تجمل به نوبت خود ميل به تنوع و تفنن را در زن به وجود آورده است . براى يك مرد يك دست لباس تا وقتى قابل پوشيدن است كه كهنه و مندرس نشده است ، اما براى يك زن چطور ؟ براى يك زن تا وقتى قابل پوشيدن است كه جلوهء تازه‌اى به شمار رود . اى بسا كه يك دست لباس يا يكى از زينت آلات براى زن ارزش بيش از يك بار پوشيدن را نداشته باشد . توانايى كار و كوشش زن براى تحصيل ثروت از مرد كمتر است ، اما استهلاك ثروت زن به مراتب از مرد افزونتر است .\r\nبعلاوه زن باقى ماندن زن ، يعنى باقى ماندن جمال و نشاط و غرور در زن ، مستلزم آسايش بيشتر و تلاش كمتر و فراغ خاطر زيادترى است . اگر زن مجبور باشد مانند مرد دائماً در تلاش و كوشش و در حال دويدن و پول درآوردن باشد ، غرورش در هم مىشكند ، چينها و گره‌هايى كه گرفتاريهاى مالى به چهره و ابروى مرد انداخته است در چهره و ابروى او پيدا خواهد شد . مكرر شنيده شده است زنان غربى كه بيچاره‌ها در\r\n\r\n","description":"","footnote":"","page_name":" 222 ","page_number":222},
  {"content":"\r\n\r\nكارگاهها و كارخانه‌ها و اداره‌ها اجباراً در تلاش معاشند ، آرزوى زندگى زن شرقى را دارند . بديهى است زنى كه آسايش خاطر ندارد ، فرصتى نخواهد يافت كه به خود برسد و مايهء سرور و بهجت مرد نيز واقع شود .\r\nلذا نه تنها مصلحت زن ، بلكه مصلحت مرد و كانون خانوادگى نيز در اين است كه زن از تلاشهاى اجبارى خردكنندهء معاش معاف باشد . مرد هم مىخواهد كانون خانوادگى براى او كانون آسايش و رفع خستگى و فراموشخانهء گرفتاريهاى بيرونى باشد . زنى قادر است كانون خانوادگى را محل آسايش و فراموشخانهء گرفتاريها قرار دهد كه خود به اندازهء مرد خسته و كوفتهء كار بيرون نباشد . واى به حال مردى كه خسته و كوفته پا به خانه بگذارد و با همسرى خسته‌تر و كوفته‌تر از خود روبرو شود . لهذا آسايش و سلامت و نشاط و فراغ خاطر زن براى مرد نيز ارزش فراوان دارد .\r\nسرّ اينكه مردان حاضرند با جان كندن پول درآورند و دو دستى تقديم زن خود كنند تا او با گشاده دستى خرج سر و بر خود كند اين است كه مرد نياز روحى خود را به زن دريافته است ؛ دريافته است كه خداوند زن را مايهء آسايش و آرامش روح او قرار داده است (  وَ جَعَلَ مِنْها زَوْجَها لِيَسْكُنَ إِلَيْها  ) « 1 » ؛ دريافته است كه هر اندازه موجبات آسايش و فراغ خاطر همسر خود را فراهم كند ، غير مستقيم به سعادت خود خدمت كرده است و كانون خانوادگى خود را رونق بخشيده است ؛ دريافته است كه از دو همسر لازم است لااقل يكى مغلوب تلاشها و خستگيها نباشد تا بتواند آرامش دهندهء روح ديگرى باشد ، و در اين تقسيم كار آن كه بهتر است در معركهء زندگى وارد نبرد شود مرد است و آن كه بهتر مىتواند آرامش دهندهء روح ديگرى باشد زن است .\r\nزن از جنبهء مالى و مادى نيازمند به مرد آفريده شده است و مرد از جنبهء روحى . زن بدون اتكاء به مرد نمىتواند نيازهاى فراوان مادى خود را - كه چندين برابر مرد است - رفع كند . از اين رو اسلام همسر قانونى زن ( فقط همسر قانونى او را ) نقطهء اتكاء او معين كرده است .\r\nزن اگر بخواهد آن‌طور كه دلش مىخواهد با تجمل زندگى كند ، اگر به همسر قانونى خود متكى نباشد به مردان ديگر متكى خواهد شد . اين همان وضعى است كه مع الاسف نمونه‌هاى زيادى پيدا كرده و رو به افزايش است .\r\n\r\n\r\n\r\n\r\n","description":"","footnote":"\r\n( 1 ) . اعراف / 189 .\r\n","page_name":" 223 ","page_number":223},
  {"content":"\r\n\r\n\r\nفلسفهء تبليغ عليه نفقه\r\nمردان شكارچى اين نكته را دريافته‌اند و يكى از علل تبليغ عليه نفقهء زن بر شوهر همين است كه احتياج فراوان زن به پول اگر از شوهر بريده شود زن به آسانى به دامن شكارچى خواهد افتاد .\r\nاگر در فلسفهء حقوقهاى گزافى كه در مؤسسات به خانمها پرداخته مىشود دقت كنيد ، مفهوم عرض مرا بهتر درخواهيد يافت . شك نداشته باشيد كه الغاء نفقه موجب ازدياد فحشا مىشود .\r\nچگونه براى يك زن مقدور است كه حساب زندگى خود را از مرد جدا كند و آنگاه بتواند خود را چنان كه طبيعتش اقتضا مىكند اداره كند ؟ .\r\nحقيقت را اگر بخواهيد ، فكر الغاء نفقه از طرف مردانى هم كه از تجمل و اسراف زنان به ستوه آمده‌اند تقويت مىشود ؛ اينها مىخواهند با دست خودِ زن و به نام آزادى و مساوات ، انتقام خود را از زنان اسرافكار و تجمل پرست بگيرند .\r\nويل دورانت در لذات فلسفه پس از آن كه تعريفى از ازدواج نوين به اين صورت مىكند : « زناشويى قانونى با جلوگيرى قانونى از حمل و با حق طلاق وابسته به رضايت طرفين و نبودن فرزند و نفقه » مىگويد :\r\n« زنان تجمل پرست طبقهء متوسط سبب خواهند شد كه به زودى انتقام مرد زحمتكش از تمام جنس زن گرفته شود . ازدواج چنان تغيير خواهد كرد كه ديگر زنان بيكارى كه فقط مايهء زينت و وحشت خانه‌هاى پرخرج بودند وجود نخواهند داشت . مردان از زنان خود خواهند خواست كه خود مخارج خود را دربياورند .\r\nزناشويى دوستانه ( ازدواج نوين ) حكم مىكند كه زن بايد تا هنگام حمل كار كند .\r\nدر اينجا نكته‌اى هست كه موجب تكميل آزادى زن خواهد شد و آن اينكه از اين به بعد بايد خود خرج خود را از اول تا آخر بپردازد . انقلاب صنعتى نتايج بيرحمانهء خود را ( در بارهء زن ) ظاهر مىسازد . زن بايد در كارخانه با شوهر خود كار كند . زن به جاى آنكه در اتاق خلوتى بنشيند و مرد را ناگزير سازد كه براى جبران بى حاصلى او دو برابر كار كند ، بايد در كار و پاداش و حقوق و تكاليف با او برابر باشد . »\r\n\r\n","description":"","footnote":"","page_name":" 224 ","page_number":224},
  {"content":"\r\n\r\nآنگاه به صورت طنز مىگويد : « معنى آزادى زن اين است » .\r\n\r\nدولت به جاى شوهر\r\nاين جهت كه وظايف طبيعى زن در توليد نسل ايجاب مىكند كه زن از نقطه نظر مالى و اقتصادى نقطهء اتكايى داشته باشد ، مطلبى نيست كه قابل انكار باشد .\r\nدر اروپاى امروز افرادى هستند كه طرفدارى از آزادى زن را به آنجا رسانده‌اند كه از بازگشت دورهء « مادرشاهى » و طرد پدر به‌طور كلى از خانواده دم مىزنند . به عقيدهء اينها با استقلال كامل اقتصادى زن و تساوى او در همهء شؤون با مرد ، در آينده پدر عضو زائد شناخته خواهد شد و براى هميشه از خانواده حذف خواهد شد .\r\nدر عين حال همين افراد دولت را دعوت مىكنند كه جانشين پدر شود و به مادران كه قطعاً حاضر نخواهند بود به تنهايى تشكيل عائله بدهند و همهء مسؤوليتها را به عهده بگيرند ، پول و مساعده بدهد تا از باردارى جلوگيرى نكنند و نسل اجتماع منقطع نگردد ؛ يعنى زن خانواده كه در گذشته نفقه خور و به قول اعتراض كنندگان مملوك مرد بوده است ، از اين به بعد نفقه خور و مملوك دولت باشد ؛ وظايف و حقوق پدر به دولت منتقل گردد .\r\nاى كاش افرادى كه تيشه برداشته ، كوركورانه بنيان استوار كانون مقدس خانوادگى ما را - كه بر اساس قوانين مقدس آسمانى بنيان شده است - خراب مىكنند ، مىتوانستند به عواقب كار بينديشند و شعاع دورترى را ببينند .\r\nبرتراند راسل در كتاب زناشويى و اخلاق فصلى تحت عنوان « خانواده و دولت » باز كرده است . در آنجا پس از آن كه در بارهء بعضى دخالتهاى فرهنگى و بهداشتى دولت در بارهء كودكان بحثى مىكند ، مىگويد :\r\n« ظاهراً چيزى نمانده كه پدر علت وجودى بيولوژيك خود را از دست بدهد . . . يك عامل نيرومند ديگر در طرد پدر مؤثر است و آن تمايل زنان به استقلال مادى است .\r\nزنانى كه در رأى دادن شركت مىكنند غالباً متأهل نيستند و اشكالات زنان متأهل امروز بيش از زنان مجرد است و با وجود امتيازات قانونى ، در رقابت براى مشاغل عقب مىمانند . . . براى زنان متأهل دو راه است كه استقلال اقتصادى خود را حفظ كنند : يكى آن است كه در مشاغل خود باقى بمانند و لازمهء اين فرض اين است كه\r\n\r\n","description":"","footnote":"","page_name":" 225 ","page_number":225},
  {"content":"\r\n\r\nپرستارى اطفال خود را به پرستاران مزدبگير واگذار كنند و بالنتيجه كودكستانها و پرورشگاهها توسعهء زيادى خواهد يافت و نتيجهء منطقى اين وضع اين است كه از لحاظ روانشناسى براى كودك نه پدرى وجود خواهد داشت نه مادرى . راه ديگر آن است كه به زنان جوان مساعده‌اى بپردازند كه خودشان از اطفال نگهدارى كنند .\r\nطريقهء اخير به تنهايى مفيد نبوده و بايد با مقررات قانونى مبتنى بر استخدام مجدد مادر پس از آن كه طفلش به سن معينى رسيد تكميل شود . اما اين طريقه اين امتياز را دارد كه مادر مىتواند خود طفلش را بزرگ كند بدون اينكه براى اين امر تحت تعلق حقارت‌آور مردى قرار گيرد . . . با فرض تصويب چنين قانونى بايد انتظار عكس العمل آن را بر روى اخلاق فاميل داشت . قانون ممكن است مقرر دارد كه مادر طفل نامشروع حق مساعده ندارد و يا اينكه در صورت وجود دلايلى حاكى از زناى مادر مساعده به پدر خواهد رسيد . در اين صورت پليس محلى موظف خواهد بود كه رفتار زنان متأهل را تحت نظر بگيرد . اثرات اين قانون چندان درخشان نخواهد بود ، ولى اين خطر را دارد كه در ذائقهء كسانى كه موجد اين تكامل اخلاقى بوده‌اند چندان خوشايند واقع نشود . بالنتيجه مىتوان احتمال داد كه دخالتهاى پليس در اين باره قطع شده و حتى مادرهاى اطفال نامشروع از مساعده برخوردار شوند . در اين صورت وظيفهء اقتصادى پدر در طبقات كارگر به كلى از ميان رفته و اهميتش بيش از سگها و گربه‌ها براى اولادشان نخواهد بود . . . تمدن يا لااقل تمدنى كه تاكنون توسعه يافته متمايل به تضعيف احساسات مادرى است .\r\nمحتملًا براى حفظ تمدنى كه تحول و تكامل زيادى يافته لازم خواهد شد به زنان براى باردارى آنقدر پول بدهند كه آنان در اين كار نفع مسلّمى بيابند . در اين صورت لازم نيست كه تمام زنان يا اكثريتشان شغل مادرى را برگزينند ، اين هم شغلى چون مشاغل ديگر كه زنان آن را با جديت و وقوف كامل استقبال خواهند كرد . اما تمام اينها فرضياتى بيش نيست و منظورم اين است كه نهضت زنان باعث زوال خانوادهء پدرشاهى است كه از ماقبل تاريخ نمايندهء پيروزى مرد بر زن بوده است . جانشين شدن دولت به جاى پدر در مغرب زمين كه با آن مواجه هستيم ، پيشرفتى شمرده مىشود . . . » .\r\nالغاء نفقهء زن ( به قول اين آقايان : استقلال مادى زنان ) طبق گفته‌هاى بالا نتايج و\r\n\r\n","description":"","footnote":"","page_name":" 226 ","page_number":226},
  {"content":"\r\n\r\nآثار ذيل را خواهد داشت :\r\nسقوط و طرد پدر از خانواده و لااقل از اهميت افتادن پدر و بازگشت به دورهء مادرشاهى ، جانشين شدن دولت به جاى پدر و مساعده و نفقه گرفتن مادران از دولت به جاى پدر ، تضعيف احساسات مادرى ، در آمدن مادرى از صورت عاطفى به صورت شغل و كار و كسب .\r\nبديهى است كه نتيجهء همهء اينها سقوط كامل خانواده است كه قطعاً مستلزم سقوط انسانيت است . همه چيز درست خواهد شد و فقط يك چيز جاى خالى خواهد داشت و آن سعادت و مسرت و برخوردارى از لذات معنوى مخصوص كانون خانوادگى است .\r\nبه هر حال منظورم اين است كه حتى طرفداران استقلال و آزادى كامل زن و طرد پدر از محيط خانواده ، وظيفهء طبيعى زن را در توليد نسل مستلزم حقى و مساعده‌اى و احياناً مزد و كرايه‌اى مىدانند كه به عقيدهء آنها دولت بايد اين حق را بپردازد ، بر خلاف مرد كه وظيفهء طبيعى او هيچ حقى را ايجاب نمىكند .\r\nدر قوانين كارگرى جهان حداقل مزدى كه براى يك مرد قائل مىشوند ، شامل زندگى زن و فرزندانش نيز مىشود ؛ يعنى قوانين كارگرى جهان حق نفقهء زن و فرزند را به رسميت مىشناسد .\r\n\r\nآيا اعلاميهء جهانى حقوق بشر به زن توهين كرده است ؟\r\nدر اعلاميهء جهانى حقوق بشر ، مادهء 23 ، بند 3 چنين آمده است :\r\n« هركس كه كار مىكند به مزد منصفانه و رضايت بخشى ذى حق مىشود كه زندگى او و خانواده‌اش را موافق شؤون انسانى تأمين كند . » .\r\nدر مادهء 25 ، بند 1 مىگويد :\r\n« هركس حق دارد كه سطح زندگانى او سلامت و رفاه خود و خانواده‌اش را از حيث خوراك و مسكن و مراقبتهاى طبى و خدمات لازم اجتماعى تأمين كند . »\r\n\r\n","description":"","footnote":"","page_name":" 227 ","page_number":227},
  {"content":"\r\n\r\nدر اين دو ماده ضمناً تأييد شده است كه هر مردى كه عائله‌اى تشكيل مىدهد بايد متحمل مخارج و نفقهء زن و فرزندان خود بشود ؛ مخارج آنها جزء مخارج لازم و ضرورى آن مرد محسوب مىشود .\r\nاعلاميهء حقوق بشر با اينكه تصريح مىكند كه زن و مرد داراى حقوق مساوى مىباشند ، نفقه دادن مرد به زن را با تساوى حقوق زن و مرد منافى ندانسته است .\r\nعليهذا كسانى كه همواره به اعلاميهء حقوق بشر و تصويب آن در مجلسين استناد مىكنند ، بايد مسألهء نفقه را يك مسألهء خاتمه يافته تلقى كنند . و آيا غرب پرستانى كه به هر چيزى كه رنگ اسلامى دارد نام ارتجاع و تأخر مىدهند ، به خود اجازه خواهند داد كه به ساحت قدس اعلاميهء حقوق بشر هم توهين كنند و آن را از آثار مالكيت مرد و مملوكيت زن معرفى كنند ؟ .\r\nاز اين بالاتر اينكه اعلاميهء حقوق بشر در مادهء بيست و پنجم چنين مىگويد :\r\n« هركس حق دارد كه در موقع بيكارى ، بيمارى ، نقص اعضاء ، بيوگى ، پيرى يا در تمام مواردى كه به علل خارج از ارادهء انسان وسايل امرار معاش از دست رفته باشد ، از شرايط آبرومندانهء زندگى برخوردار شود . » .\r\nدر اينجا اعلاميهء حقوق بشر گذشته از اينكه از دست دادن شوهر را به عنوان ازدست دادن وسيلهء معاش براى زن معرفى كرده است ، بيوگى را در رديف بيكارى ، بيمارى ، نقص اعضاء ذكر كرده است ؛ يعنى زنان را در رديف بيكاران و بيماران و پيران و افراد ناقص الاعضاء ذكر كرده است . آيا اين يك توهين بزرگ نسبت به زن نيست ؟\r\nمسلماً اگر در يكى از كتابها يا دفترچه‌هاى قانونى مشرق زمين چنين تعبيرى يافت مىشد ، فرياد اعتراض به آسمان بلند بود ، همچنانكه نظير آن را در مورد بعضى قوانين ايران خودمان ديديم .\r\nاما يك انسان واقع بين كه تحت تأثير هو و جنجال نباشد و تمام جوانب را ببيند ، مىداند كه نه قانون خلقت كه مرد را يكى از وسايل معاش زن قرار داده و نه اعلاميهء حقوق بشر كه « بيوگى » را به عنوان از دست دادن وسيلهء معيشت ياد كرده است و نه قانون اسلام كه زن را واجب النفقهء مرد شمرده است ، هيچ كدام به زن توهين نكرده‌اند ، چون اين يك جانب قضيه است كه زن نيازمند به مرد آفريده شده است و مرد نقطهء\r\n\r\n","description":"","footnote":"","page_name":" 228 ","page_number":228},
  {"content":"\r\n\r\nاتكاء زن شمرده مىشود .\r\nقانون خلقت براى اينكه زن و مرد را بهتر و بيشتر به يكديگر بپيوندد و كانون خانوادگى را - كه پايهء اصلى سعادت بشر است - استوارتر سازد ، زن و مرد را نيازمند به يكديگر آفريده است . اگر از جنبهء مالى مرد را نقطهء اتكاء زن قرار داده است ، از جنبهء آسايش روحى زن را نقطهء اتكاء مرد قرار داده است . اين دو نياز مختلف ، بيشتر آنها را به يكديگر نزديك و متحد مىكند .\r\n\r\n","description":"","footnote":"","page_name":" 229 ","page_number":229},
  {"content":"\r\n . \r\n","description":"","footnote":"","page_name":" 230 ","page_number":230},
  {"content":"\r\n\r\n\r\nبخش نهم : مسألهء ارث\r\n* اسلام ناهمواريهاى ارث زن را اصلاح كرد .\r\n* وضع ارثى زن معلول مهر و نفقه است نه علت آن .\r\n* اگر تنها جنبهء اقتصادى مطرح بود ، اسلام تفاوتى ميان ارث زن و مرد قائل نمىشد .\r\n* دو برابر شدن ارث مرد به خاطر تحميلى است كه از جهات ديگر بر بودجهء مرد وارد شده است .\r\n\r\n","description":"","footnote":"","page_name":" 231 ","page_number":231},
  {"content":"\r\n . \r\n","description":"","footnote":"","page_name":" 232 ","page_number":232},
  {"content":"\r\n\r\n\r\nمسألهء ارث\r\nدنياى قديم يا به زن اصلًا ارث نمىداد و يا ارث مىداد اما با او مانند صغير رفتار مىكرد يعنى به او استقلال و شخصيت حقوقى نمىداد . احياناً در بعضى از قوانين قديم جهان اگر به دختر ارث مىدادند به فرزندان او ارث نمىدادند ، بر خلاف پسر كه هم خودش مىتوانست ارث ببرد و هم فرزندان او مىتوانستند وارث مال پدربزرگ بشوند . و در بعضى از قوانين ديگر جهان كه به زن مانند مرد ارث مىدادند ، نه به صورت سهم قطعى و به تعبير قرآن «  نَصِيباً مَفْرُوضاً  » بود بلكه به اين صورت بود كه به مورث حق مىدادند كه در بارهء دختر خود نيز اگر بخواهد وصيت كند .\r\nتاريخچهء ارث زن طولانى است . محققين و مطلعين ، بحثهاى فراوانى كرده و نوشته‌هاى زيادى در اختيار گذاشته‌اند . لزومى نمىبينم به نقل گفته‌ها و نوشته‌هاى آنها بپردازم . خلاصه‌اش همين بود كه ذكر شد .\r\n\r\nعلل محروميت زن از ارث\r\nعلت اصلى محروميت زنان از ارث ، جلوگيرى از انتقال ثروت خانواده‌اى به خانوادهء ديگر بوده است . طبق عقايد قديمى نقش مادر در توليد فرزند ضعيف است ؛ مادران فقط ظروفى هستند كه در آن ظرفها نطفهء مردان پرورش مىيابد و فرزند به\r\n\r\n","description":"","footnote":"","page_name":" 233 ","page_number":233},
  {"content":"\r\n\r\nوجود مىآيد . از اين رو معتقد بودند كه فرزندزادگان پسرى يك مرد ، فرزندان او و جزء خانوادهء او هستند و اما فرزندزادگان دخترى او فرزندان او و جزء خانوادهء او نيستند ، بلكه جزء خانوادهء پدر شوهر دختر محسوب مىشوند . روى اين حساب اگر دختر ارث ببرد و بعد ارث او به فرزندان او منتقل شود ، سبب مىشود كه ثروت يك خانواده به يك خانوادهء بيگانه منتقل گردد .\r\nدر كتاب ارث در حقوق مدنى ايران تأليف مرحوم دكتر موسى عميد ، صفحهء 8 ، پس از آن كه مىگويد : در دوره‌هاى قديم ، مذهب اساس خانواده‌ها را تشكيل مىداده نه علقهء طبيعى ، مىگويد :\r\n« رياست مذهبى در اين خانواده ( پدرشاهى ) با پدر بزرگ خانواده بود و پس از او اجراى مراسم و تشريفات مذهب خانوادگى فقط به واسطهء اولاد ذكور از نسلى به نسل بعد منتقل مىشد و پيشينيان مردان را فقط وسيلهء ابقاى نسل مىدانستند و پدر خانواده چنان كه حيات بخش پسر خويش بود ، همچنين عقايد و رسوم دينى خود و حق نگه داشتن آتش و خواندن ادعيهء مخصوصهء مذهبى را نيز به دو انتقال مىداد ، چنان كه در وداهاى هند و قوانين يونان و رم مسطور است كه قوهء توليد منحصر به مردان است و نتيجهء اين عقيدهء كهن اين شد كه اديان خانوادگى به مردان اختصاص يابد و زنان را بىواسطهء پدر يا شوهر هيچ گونه دخالتى در امر مذهب نبوده . . . و چون در اجراى مراسم مذهبى سهيم نبودند از ساير مزاياى خانوادگى نيز قهراً بى بهره بودند ، چنان كه بعدها كه وراثت ايجاد شد زنان از اين حق محروم شدند . » .\r\nمحروميت زن از ارث علل ديگر نيز داشته است ، از آن جمله ضعف قدرت سربازى زن است . آنجا كه ارزشها بر اساس قهرمانيها و پهلوانيها بود و يكى مرد جنگى را به از صدهزار آدم ناتوان مىدانستند ، زن را به خاطر عدم توانايى بر انجام عمليات دفاعى و سربازى از ارث محروم مىكردند .\r\nعرب جاهليت از همين نظر مخالف ارث بردن زن بود و تا پاى مردى - ولو در طبقات بعدى - در ميان بود ، به زن ارث نمىداد . لهذا وقتى كه آيهء ارث نازل شد و تصريح كرد به اينكه : «  لِلرِّجالِ نَصِيبٌ مِمَّا تَرَكَ الْوالِدانِ وَ الْأَقْرَبُونَ وَ لِلنِّساءِ نَصِيبٌ مِمَّا تَرَكَ \r\n\r\n","description":"","footnote":"","page_name":" 234 ","page_number":234},
  {"content":"\r\n\r\n الْوالِدانِ وَ الْأَقْرَبُونَ مِمَّا قَلَّ مِنْهُ أَوْ كَثُرَ نَصِيباً مَفْرُوضاً  » « 1 » باعث تعجب اعراب شد . اتفاقاً در آن اوقات برادر حسّان بن ثابت ، شاعر معروف عرب ، مرد و از او زنى با چند دختر باقى ماند . پسرعموهاى او همهء دارايى او را تصرف كردند و چيزى به زن و فرزندان او ندادند . زن او شكايت نزد رسول اكرم برد . رسول اكرم آنها را احضار كرد . آنها گفتند :\r\nزن كه قادر نيست سلاح بپوشد و در مقابل دشمن بايستد ، اين ما هستيم كه بايد شمشير دست بگيريم و از خودمان و از اين زنها دفاع كنيم ، پس ثروت هم بايد متعلق به مردان باشد . ولى رسول اكرم حكم خدا را به آنها ابلاغ كرد .\r\n\r\nارث پسرخوانده\r\nاعراب جاهليت گاهى كسى را پسرخوانده قرار مىدادند و در نتيجه ، آن پسرخوانده مانند يك پسر حقيقى وارث ميت شمرده مىشد . رسم پسرخواندگى در ميان ملتهاى ديگر و از آن جمله ايران و روم قديم موجود بوده است . طبق اين رسم يك پسرخوانده به دليل اينكه پسر است از مزايايى برخوردار بود كه دختران نسلى برخوردار نبودند . از جمله مزاياى پسرخوانده ارث بردن بود ، همچنان [ كه 
  ] ممنوعيت ازدواج شخص با زن پسرخوانده يكى ديگر از اين مزايا و آثار بود . قرآن كريم اين رسم را نيز منسوخ كرد .\r\n\r\nارث هم پيمان\r\nاعراب رسم ديگرى نيز در ارث داشتند كه آن را نيز قرآن كريم منسوخ كرد و آن رسم « هم پيمانى » بود . دو نفر بيگانه با يكديگر پيمان مىبستند كه « خون من خون تو و تعرض به من تعرض به تو و من از تو ارث ببرم و تو از من ارث ببرى » . به موجب اين پيمان اين دو نفر بيگانه در زمان حيات از يكديگر دفاع مىكردند و هر كدام زودتر مىمرد ديگرى مال او را به ارث مىبرد .\r\n\r\nزن ، جزء سهم الارث\r\nاعراب گاهى زن ميت را جزء اموال و دارايى او به حساب مىآوردند و به صورت\r\n\r\n\r\n\r\n\r\n","description":"","footnote":"\r\n( 1 ) . نساء / 7 .\r\n","page_name":" 235 ","page_number":235},
  {"content":"\r\n\r\nسهم الارث او را تصاحب مىكردند . اگر ميت پسرى از زن ديگر مىداشت ، آن پسر مىتوانست به علامت تصاحب ، جامه‌اى بر روى آن زن بيندازد و او را از آن خويش بشمارد . بسته به ميل او بود كه آن زن را به عقد نكاح خود درآورد و يا او را به زنى به شخص ديگرى بدهد و از مهر او استفاده كند . اين رسم نيز منحصر به اعراب نبوده است و قرآن آن را منسوخ كرد .\r\nدر قوانين قديم هندى و ژاپنى و رومى و يونانى و ايرانى تبعيضهاى ناروا در مسألهء ارث ، زياد وجود داشته است و اگر بخواهيم به نقل آنچه مطلعين گفته‌اند بپردازيم چندين مقاله خواهد شد .\r\n\r\nارث زن در ايران ساسانى\r\nمرحوم سعيد نفيسى در تاريخ اجتماعى ايران از زمان ساسانيان تا انقراض امويان صفحهء 42 مىنويسد :\r\n« در زمينهء تشكيل خانواده نكتهء جالب ديگر كه در تمدن ساسانى ديده مىشود اين است كه چون پسرى به سن رشد و بلوغ مىرسيد ، پدر يكى از زنان متعدد خود را به عقد زناشويى وى در مىآورده است . نكتهء ديگر اين است كه زن در تمدن ساسانى شخصيت حقوقى نداشته است و پدر و شوهر اختيارات بسيار وسيعى در دارايى وى داشته‌اند . هنگامى كه دخترى به پانزده سالگى مىرسيد و رشد كامل كرده بود ، پدر يا رئيس خانواده مكلف بود او را به شوى بدهد . اما سن زناشويى پسر را بيست سالگى دانسته‌اند و در زناشويى رضايت پدر شرط بود . دخترى كه به شوى مىرفت ديگر از پدر يا كفيل خود ارث نمىبرد و در انتخاب شوهر هيچ گونه حقى براى او قائل نبودند . اما اگر در سن بلوغ ، پدر در زناشويى وى كوتاهى مىكرد حق داشت به ازدواج نامشروع اقدام بكند و در اين صورت از پدر ارث نمىبرد .\r\nشمارهء زنانى كه مردى مىتوانست بگيرد نامحدود بود و گاهى در اسناد يونانى ديده شده است كه مردى چند صد زن در خانه داشته است . اصول زناشويى در دورهء ساسانى - چنان كه در كتابهاى دينى زردشتى آمده - بسيار پيچيده و در هم بوده و پنج قسم زناشويى رواج داشته است :\r\n1 . زنى كه به رضاى پدر و مادر ، شوهر مىرفت فرزندانى مىزاد كه در اين جهان و\r\n\r\n","description":"","footnote":"","page_name":" 236 ","page_number":236},
  {"content":"\r\n\r\nآن جهان از او بودند و او را « پادشاه زن » مىگفتند .\r\n2 . زنى كه يگانه فرزند پدر و مادرش بود ، او را « اوگ زن » يعنى زن يگانه مىگفتند و نخستين فرزندى كه مىزاد به پدر و مادرش داده مىشد تا جانشين فرزندى بشود كه از خانهء آنها رفته است و شوهر كرده و پس از آن اين زن را هم « پادشاه زن » مىگفتند .\r\n3 . اگر مردى در سن بلوغ بىزن مىمرد ، خانواده‌اش زن بيگانه‌اى را جهيز مىداد و او را به كابين مرد بيگانه‌اى در مىآورد و آن زن را « سذر زن » يعنى زن خوانده مىگفتند و هرچه فرزند او مىزاد ، نيمى به آن مرد مرده تعلق مىگرفت و در آن جهان فرزند او مىشد و نيمى ديگر از آن شوهر زنده بود .\r\n4 . زن بيوه‌اى كه دو بار شوهر كرده بود « چغر زن » مىگفتند كه به معنى چاكر زن يعنى زن خادمه باشد ، و اگر از شوى اول خود فرزند نداشت او را « سذر زن » مىدانستند . . .\r\n5 . زنى كه بىرضاى پدر و مادرش به شوهر مىرفت ، در ميان زنان پست ترين پايه را داشت و او را « خودسراى زن » يعنى زن خودسر مىگفتند و از پدر و مادر خود ارث نمىبرد مگر پس از آن كه پسرش به سن بلوغ برسد و او را به عنوان « اوگ زن » به عقد درآورد . » .\r\nدر قوانين اسلام هيچ يك از ناهمواريهاى گذشته در مورد ارث وجود ندارد . چيزى كه در قوانين اسلامى مورد اعتراض مدعيان تساوى حقوق است اين است كه سهم الارث زن در اسلام معادل نصف سهم الارث مرد است . از نظر اسلام پسر دو برابر دختر و برادر دو برابر خواهر و شوهر دو برابر زن ارث مىبرد . تنها در مورد پدر و مادر است كه اگر ميت فرزندانى داشته باشد و پدر و مادرش نيز زنده باشد ، هريك از پدر و مادر يك ششم از مال ميت را به ارث مىبرند .\r\nعلت اينكه اسلام سهم الارث زن را نصف سهم الارث مرد قرار داد وضع خاصى است كه زن از لحاظ مهر و نفقه و سربازى و برخى قوانين جزايى دارد ؛ يعنى وضع خاص ارثى زن معلول وضع خاصى است كه زن از لحاظ مهر و نفقه و غيره دارد .\r\nاسلام به موجب دلايلى كه در مقالات پيش گفتيم مهر و نفقه را امورى لازم و مؤثر در استحكام زناشويى و تأمين آسايش خانوادگى و ايجاد وحدت ميان زن و شوهر\r\n\r\n","description":"","footnote":"","page_name":" 237 ","page_number":237},
  {"content":"\r\n\r\nمىشناسد . از نظر اسلام الغاء مهر و نفقه و خصوصاً نفقه موجب تزلزل اساس خانوادگى و كشيده شدن زن به سوى فحشاء است . و چون مهر و نفقه را لازم مىداند و به اين سبب قهراً از بودجهء زندگى زن كاسته شده است و تحميلى از اين نظر بر مرد شده است ، اسلام مىخواهد اين تحميل از طريق ارث جبران بشود . لهذا براى مرد دو برابر زن سهم الارث قرار داده است . پس مهر و نفقه است كه سهم الارث زن را تنزل داده است .\r\n\r\nايراد غرب پرستان\r\nبرخى از غرب پرستان وقتى كه در اين مسأله داد سخن مىدهند و نقص سهم الارث زن را يك وسيلهء تبليغ و هياهو عليه اسلام قرار مىدهند ، موضوع مهر و نفقه را پيش مىكشند . مىگويند چه لزومى دارد كه ما سهم زن را در ارث از سهم مرد كمتر قرار دهيم و آنگاه اين كمبود را به وسيلهء مهر و نفقه جبران كنيم ؟ چرا چپ اندرقيچى كار كنيم و لقمه را از پشت گردن به دهان ببريم ؟ از اول سهم الارث زن را معادل سهم الارث مرد قرار مىدهيم تا مجبور نشويم با مهر و نفقه آن را جبران كنيم .\r\nاولًا اين دايگان مهربانتر از مادر ، علت را به جاى معلول و معلول را به جاى علت گرفته‌اند . اينها خيال كرده‌اند مهر و نفقه معلول وضع خاص ارثى زن است ، غافل از اينكه وضع خاص ارثى زن معلول مهر و نفقه است . ثانياً گمان كرده‌اند آنچه در اينجا وجود دارد صرفاً جنبهء مالى و اقتصادى است . بديهى است اگر تنها جنبهء مالى و اقتصادى مطرح بود دليلى نداشت كه مهر و نفقه‌اى در كار باشد و يا سهم الارث زن و مرد تفاوت داشته باشد . چنان كه در مقالهء پيش گفتيم اسلام جهات زيادى را كه بعضى طبيعى و بعضى روانى است در نظر گرفته است . از يك طرف احتياجات و گرفتاريهاى زياد زن از لحاظ توليد نسل در صورتى كه مرد طبعاً از همهء آنها آزاد است ، از طرف ديگر قدرت كمتر او از مرد در توليد و تحصيل ثروت ، و از جانب سوم استهلاك ثروت بيشتر او از مرد ، بعلاوه ملاحظات روانى و روحى خاص زن و مرد و به عبارت ديگر روانشناسى زن و مرد و اينكه مرد همواره بايد به صورت خرج كننده براى زن باشد و بالأخره ملاحظات دقيق روانى و اجتماعى كه سبب استحكام علقهء خانوادگى مىشود ، اسلام همهء اينها را در نظر گرفته و مهر و نفقه را از اين جهات لازم دانسته است . اين امور ضرورى و لازم به‌طور غيرمستقيم سبب شده كه بر بودجهء مرد تحميل\r\n\r\n","description":"","footnote":"","page_name":" 238 ","page_number":238},
  {"content":"\r\n\r\nوارد شود . از اين رو اسلام دستور داده كه به خاطر جبران تحميلى كه بر مرد شده است ، مرد دو برابر زن سهم الارث ببرد . پس تنها جنبهء مالى و اقتصادى در ميان نيست كه گفته شود چه لزومى دارد در يك جا سهم زن كسر شود و در جاى ديگر جبران گردد .\r\n\r\nايراد زنادقهء صدر اسلام بر مسألهء ارث\r\nگفتيم از نظر اسلام مهر و نفقه علت است و وضع ارثى زن معلول . اين مطلبى نيست كه تازه ابراز شده باشد ، از صدر اسلام مطرح بوده است .\r\nابن ابى العوجاء مردى است كه در قرن دوم مىزيسته و به خدا و مذهب اعتقاد نداشته است . اين مرد از آزادى آن عصر استفاده مىكرد و عقايد الحادى خود را همه جا ابراز مىداشت . حتى گاهى در مسجدالحرام يا مسجدالنبى مىآمد و با علماى عصر راجع به توحيد و معاد و اصول اسلام به بحث مىپرداخت . يكى از اعتراضات او به اسلام همين بود ، مىگفت : « ما بالُ الْمَرْأةِ الْمِسْكينَةِ الضَّعيفَةِ تَأْخُذُ سَهْماً وَ يَأْخُذُ الرَّجُلُ سَهْمَيْنِ ؟ » يعنى چرا زن بيچاره كه از مرد ناتوانتر است بايد يك سهم ببرد و مرد كه تواناتر است دو سهم ببرد ؟ اين خلاف عدالت و انصاف است . امام صادق فرمود : اين براى اين است كه اسلام سربازى را از عهدهء زن برداشته و بعلاوه مهر و نفقه را به نفع او بر مرد لازم شمرده است و در بعضى جنايات اشتباهى كه خويشاوندان جانى بايد ديه بپردازند ، زن از پرداخت ديه و شركت با ديگران معاف است . از اين رو سهم زن در ارث از مرد كمتر شده است . امام صادق صريحاً وضع خاص ارثى زن را معلول مهر و نفقه و معافيت از سربازى و ديه شمرد .\r\nنظير اين پرسشها از ساير ائمهء دين شده است و همهء آنها به همين نحو پاسخ گفته‌اند .\r\n\r\n","description":"","footnote":"","page_name":" 239 ","page_number":239},
  {"content":"\r\n . \r\n","description":"","footnote":"","page_name":" 240 ","page_number":240},
  {"content":"\r\n\r\n\r\nبخش دهم : حق طلاق\r\n* افزايش روزافزون طلاق ، يا بيمارى قرن بيستم .\r\n* دنياى امروز از طرفى بر عوامل اجتماعى طلاق مىافزايد و از طرفى مىخواهد با زور قانون جلو طلاق را بگيرد .\r\n* پنج فرضيه دربارهء طلاق .\r\n* آيا لازمهء تقدس ازدواج اين است كه راه طلاق به كلى بسته باشد ؟ .\r\n* مشكلات اجتماعى با قانون تنها حل نمىشود .\r\n* طلاق از نظر اسلام مبغوض ترين چيزهاست .\r\n* آيا راست است كه امام حسن « مِطلاق » بوده است ؟ .\r\n* آنجا كه ركن اساسى ، عاطفه است از اجبار قانونى كارى ساخته نيست .\r\n* خاموشى شعلهء محبت مرد ، به حيات خانوادگى پايان مىدهد و خاموشى شعلهء محبت زن آن را نيمه جان مىسازد .\r\n* اسلام با چسباندن زن به مرد با زور موافق نيست .\r\n* دنياى غرب در افزودن بر فساد و انحراف ، به زن و مرد سهم « مساوى » داده است .\r\n* مرد كوهسار است و زن چشمه ، فرزندان به منزلهء گلها و شكوفه‌ها .\r\n* صلح و سازش ميان زن و مرد از نوع « صلح مسلح » نمىتواند باشد .\r\n* موانعى كه اسلام براى طلاق ايجاد كرده است .\r\n* دادگاه خانوادگى از نظر قرآن .\r\n* همان قانونى كه ماهيت ازدواج را « تصاحب » قرار داده ، ماهيت طلاق را « رهايى » قرار داده است .\r\n* حق طلاق غير از حق فسخ است .\r\n* طلاق به صورت يك حق طبيعى ، مخصوص مرد است ، اما به صورت يك حق قراردادى ، زن نيز مىتواند از آن بهره‌مند باشد .\r\n* طلاق قضايى .\r\n* آنجا كه طلاق مانند يك زايمان غيرطبيعى ، به كمك جراح و عوامل جراحى صورت مىگيرد .\r\n* اسلام ، قانونى كه بتوان آن را « سرطان » ناميد ندارد .\r\n* نمونه‌اى از راه حلهاى اسلامى در زمينهء بن بستهايى كه حق مالكيت به وجود مىآورد .\r\n* اصل اسلامى : « يا نگهدارى به شايستگى و يا رها كردن به نيكى »\r\n\r\n","description":"","footnote":"","page_name":" 241 ","page_number":241},
  {"content":"\r\n . \r\n","description":"","footnote":"","page_name":" 242 ","page_number":242},
  {"content":"\r\n\r\n\r\nحق طلاق\r\nهيچ عصرى مانند عصر ما خطر انحلال كانون خانوادگى و عوارض سوء ناشى از آن را مورد توجه قرار نداده است ، و در هيچ عصرى مانند اين عصر عملًا بشر دچار اين خطر و آثار سوء ناشى از آن نبوده است .\r\nقانونگذاران ، حقوقدانان ، روانشناسان هر كدام با وسايلى كه در اختيار دارند سعى مىكنند بنيان ازدواجها را استوارتر و پايدارتر و خلل ناپذيرتر سازند اما « از قضا سركنگبين صفرا فزود » . آمارها نشان مىدهد كه سال به سال بر عدد طلاقها افزوده مىشود و خطر از هم پاشيدن بر بسيارى از كانونهاى خانوادگى سايه افكنده است .\r\nمعمولًا هر وقت يك بيمارى مورد توجه قرار مىگيرد و مساعى مادى و معنوى براى مبارزه و جلوگيرى از آن به كار مىرود ، از ميزان تلفات آن كاسته مىشود و احياناً ريشه كن مىگردد اما بيمارى طلاق برعكس است .\r\n\r\nافزايش طلاق در زندگى جديد\r\nدر گذشته كمتر در بارهء طلاق و عوارض سوء آن و علل پيدايش و افزايش آن و راه جلوگيرى از وقوع آن فكر مىكردند . در عين حال كمتر طلاق صورت مىگرفت و كمتر آشيانه‌ها بهم مىخورد . مسلماً تفاوت ديروز و امروز در اين است كه امروز علل\r\n\r\n","description":"","footnote":"","page_name":" 243 ","page_number":243},
  {"content":"\r\n\r\nطلاق فزونى يافته است . زندگى اجتماعى شكلى پيدا كرده است كه موجبات جدايى و تفرقه و ازهم گسستن پيوندهاى خانوادگى بيشتر شده است و از همين جهت مساعى دانشمندان و خيرخواهان تاكنون به جايى نرسيده است و متأسفانه آيندهء خطرناكترى در پيش است .\r\nدر شمارهء 105 مجلهء زن روز مقالهء جالبى از مجلهء نيوزويك تحت عنوان « طلاق در آمريكا » درج شد . اين مجله مىنويسد : « طلاق گرفتن در آمريكا به آسانى تاكسى گرفتن است » .\r\nو هم مىنويسد :\r\n« در ميان مردم آمريكا دو ضرب المثل از همهء ضرب المثل‌هاى ديگر در بارهء طلاق معروفتر است : يكى اينكه « حتى دشوارترين سازشها هم ميان زن و شوهر از طلاق بهتر است » . اين ضرب المثل را شخصى به نام سروانتس در حدود چهار قرن پيش گفته است . ضرب المثل دوم كه از شخصى است به نام سامى كاهن ، در نيمهء دوم قرن بيستم گفته شده است و درست نقطهء مقابل ضرب المثل اول است و شعارى است بر ضد او و آن اين است : عشق دوم دلپذيرتر است . » .\r\nاز متن مقالهء نامبرده برمىآيد كه ضرب المثل دوم كار خود را در آمريكا كرده است ، زيرا مىنويسد :\r\n« سراب طلاق نه تنها « تازه پيوندها » بلكه مادران آنها و زن و شوهران « ديرينه پيوند » را هم به خود مىكشد ، به طورى كه از جنگ دوم به اين طرف سطح طلاق در آمريكا به‌طور متوسط از سالى 000 / 400 طلاق پايين‌تر نرفته است و 40 درصد ازدواجهاى به هم خورده 10 سال يا بيشتر و 13 درصد آن ازدواجها بيش از 20 سال دوام داشته است . سن متوسط دو ميليون زن مطلّقهء آمريكايى 45 سال است . 62 درصد زنان مطلّقه به هنگام جدايى ، كودكان كمتر از 18 سال داشته‌اند . زنان مزبور در واقع نسل خاصى را تشكيل مىدهند . » .\r\nسپس مىنويسد :\r\n\r\n","description":"","footnote":"","page_name":" 244 ","page_number":244},
  {"content":"\r\n\r\n« با وجودى كه پس از طلاق ، زن آمريكايى خويشتن را « آزادتر از آزاد » حس مىكند ولى مطلّقه‌هاى آمريكايى ، چه جوان و چه ميانسال ، شادكام نيستند و اين ناشادى را مىتوان از ميزان روزافزون مراجعات زنان به روانكاو و روانشناس يا از پناه بردن آنها به الكل و يا از افزايش سطح خودكشى در ميان آنان دريافت . از هر 4 زن مطلّقه يكى الكلى مىشود و ميزان خودكشى ميان آنها سه برابر زنان شوهردار است . خلاصه اينكه زن آمريكايى همين كه از دادگاه طلاق با پيروزى بيرون مىآيد مىفهمد كه زندگى بعد از طلاق آنچنان كه مىپنداشته بهشت نيست . . . دنيايى كه ازدواج را بعد از قوانين طبيعى محكمترين رابطهء انسانى دانسته ، بسيار دشوار است كه عقيدهء خوبى در بارهء زنى كه اين پيوند را گسسته نشان دهد .\r\nممكن است جامعه چنين زنى را گرامى بدارد ، پرستش كند و حتى بر او غبطه خورد ولى هرگز به چشم كسى كه در زندگى خصوصى ديگرى وارد شود و ايجاد خوشبختى كند به دو نمىنگرد . » .\r\nاين مقاله ضمناً اين پرسش را طرح مىكند كه آيا علت طلاقهاى فراوان ، ناسازگارى و عدم توافق اخلاقى ميان زن و شوهر است يا چيز ديگر است ؛ مىگويد :\r\n« اگر ناسازگارى را عامل جدايى « جوانان نوپيوند » بدانيم پس جدايى زوجهاى « ديرينه پيوند » را چگونه بايد توجيه كرد ؟ با توجه به امتيازى كه قوانين آمريكا به زن مطلّقه مىدهد ، جواب اين است كه علت طلاق در ازدواجهاى ده يا بيست ساله ناسازگارى نيست بلكه بىميلى به تحمل ناسازگاريهاى ديرين و هوس براى درك لذات بيشتر و كامجوييهاى ديگر است . در عصر قرصهاى ضد حاملگى و دوران انقلاب جنسى و اعتلاى مقام زن ، اين عقيده در ميان بسيارى از زنان قوّت گرفته كه خوشى و لذت مقدم بر استوارى و نگهدارى كانون خانوادگى است . زن و شوهرى را مىبينيد كه سالها با هم زندگى مىكنند ، بچه‌دار مىشوند و در غم و شادى هم شركت داشته‌اند ، ولى ناگهان زن براى طلاق تلاش مىكند بدون آنكه هيچ تغييرى در وضع مادى و معنوى شوهرش پديد آمده باشد . علت اين است كه تا ديروز حاضر بود يكنواختى كسل كنندهء زندگى را تحمل كند ولى اكنون به تحمل يكنواختى تمايلى ندارد . . . زن آمريكايى امروز كامجوتر از زن ديروزى بوده و در\r\n\r\n","description":"","footnote":"","page_name":" 245 ","page_number":245},
  {"content":"\r\n\r\nبرابر نارسايى آن كم تحمل‌تر از مادر بزرگ خويش است . »\r\n\r\nطلاق در ايران\r\nافزايش طلاق منحصر به آمريكا نيست ، بيمارى عمومى قرن است . در هرجا كه آداب و رسوم جديد غربى بيشتر نفوذ كرده است ، آمار طلاق هم افزايش يافته است .\r\nمثلًا اگر ايران خودمان را در نظر بگيريم ، طلاق در شهرها بيش از ولايات است و در تهران كه آداب و عادات غربى رواج بيشترى دارد بيش از شهرهاى ديگر است .\r\nدر روزنامهء اطلاعات شمارهء 11512 آمار مختصرى از ازدواجها و طلاقهاى ايران ذكر كرده بود ، نوشته بود :\r\n« بيش از يك چهارم طلاقهاى ثبت شدهء سراسر كشور مربوط به تهران است ؛ يعنى 27 درصد طلاقهاى ثبت شده را تهران تشكيل مىدهد ، با اينكه نسبت جمعيت تهران به جمعيت سراسر كشور 10 درصد مىباشد . به‌طور كلى درصد طلاق در شهر تهران بيش از درصد ازدواج است . وقايع ازدواج تهران 15 درصد كل ازدواج كشور است . »\r\n\r\nمحيط طلاق زاى آمريكا\r\nبگذاريد حالا كه سخن از افزايش طلاق در آمريكا به ميان آمد و از مجلهء نيوزويك نقل شد كه زن آمريكايى كامجويى و لذت را بر استوارى و نگهدارى كانون خانوادگى مقدم مىدارد ، گامى جلوتر برويم و ببينيم چرا زن آمريكايى چنين شده است . مسلماً مربوط به سرشت زن آمريكايى نيست ، علت اجتماعى دارد ؛ اين محيط آمريكاست كه اين روحيه را به زن آمريكايى داده است . غرب پرستان ما سعى دارند بانوان ايرانى را در مسيرى بيندازند كه زنان آمريكايى رفته‌اند . اگر اين آرزو جامهء عمل بپوشد ، مسلماً زن ايرانى و كانون خانوادگى ايرانى نيز سرنوشتى نظير سرنوشت زن آمريكايى و خانوادهء آمريكايى خواهد داشت .\r\nهفته نامهء بامشاد در شمارهء 66 ( 4 / 5 / 44 ) چنين نوشته بود :\r\n« ببينيد كار به كجا كشيده كه صداى فرانسويان هم بلند شده كه « آمريكاييها ديگر\r\n\r\n","description":"","footnote":"","page_name":" 246 ","page_number":246},
  {"content":"\r\n\r\nشورش را در آورده‌اند » . عنوان برجستهء مقالهء روزنامهء فرانس سوار اين است كه در بيش از 200 رستوران و كابارهء ايالت كاليفرنيا پيشخدمتهاى زن با سينهء باز كار مىكنند . در اين مقاله نوشته شده كه « مونوكينى » ، مايويى كه سينه‌هاى زنان را نمىپوشاند ، در سانفرانسيسكو و لوس آنجلس به عنوان لباس كار شناخته شده است . در شهر نيويورك دهها سينما فيلمهايى را نشان مىدهند كه فقط در زمينهء مسائل جنسى است و تصاوير برهنهء زنان بر بالاى در آنها به چشم مىخورد . اسامى بعضى از آنها از اين قرار است : « مردانى كه زنان خود را با هم عوض مىكنند » ، « دخترانى كه مخالف اخلاقند » ، « تنكه‌اى كه هيچ چيز را نمىپوشاند » . در ويترين كتابخانه‌ها كمتر كتابى است كه عكس زن لخت در پشت آن نباشد ؛ حتى كتابهاى كلاسيك هم از اين قاعده مستثنى نيست و در ميان آنها كتابهايى از اين قبيل به حد وفور ديده مىشود : « وضع جنسى شوهران آمريكايى » ، « وضع جنسى مردان غرب » ، « وضع جنسى جوانهاى كمتر از بيست سال » ، « شيوه‌هاى جديد در امور جنسى بر اساس تازه ترين اطلاعات » . نويسندهء روزنامه فرانس سوار آنگاه با تعجب و نگرانى از خودش مىپرسد كه آمريكا دارد به كجا مىرود ؟ » .\r\nبامشاد آنگاه مىنويسد :\r\n« راستش اينكه هر كجا كه مىخواهد برود . . . من فقط دلم براى آن عده از مردم مملكتم مىسوزد كه خيال مىكنند در پهنهء جهان سرمشق مناسبى پيدا كرده‌اند و در اين راه سر از پا نمىشناسند . » .\r\nپس معلوم مىشود اگر زن آمريكايى سر به هوا شده است و كامجويى را بر وفادارى به شوهر و خانواده ترجيح مىدهد زياد مقصر نيست ؛ اين محيط اجتماعى است كه چنين تيشه به ريشهء كانون مقدس خانوادگى زده است .\r\nعجبا ! پيشقراولان قرن ما روز به روز عوامل اجتماعى طلاق و انحلال كانون خانوادگى را افزايش مىدهند و با يكديگر در اين راه مسابقه مىدهند و آنگاه فرياد مىكشند كه چرا طلاق اينقدر زياد است ؟ اينها از طرفى عوامل طلاق را افزايش مىدهند و از طرف ديگر مىخواهند با قيد و بند قانون جلو آن را بگيرند . « اين حكم\r\n\r\n","description":"","footnote":"","page_name":" 247 ","page_number":247},
  {"content":"\r\n\r\nچنين بود كه كج‌دار و مريز » .\r\n\r\nفرضيه‌ها\r\nاكنون مطلب را از ريشه مورد بحث قرار دهيم . اول از جنبهء نظرى ببينيم آيا طلاق خوب است يا بد ؟ آيا خوب است راه طلاق به‌طور كلى باز باشد ؟ آيا خوب است كه كانونهاى خانوادگى پشت سر هم از هم بپاشد ؟ اگر اين خوب است ، پس هر جريانى كه بر افزايش طلاقها بيفزايد عيب ندارد . و يا بايد راه طلاق به كلى بسته باشد و پيوند ازدواج اجباراً شكل ابديت داشته باشد و جلو هر جريانى كه موجب سستى پيوند مقدس ازدواج مىشود گرفته شود ؟ يا راه سومى در كار است : قانون نبايد راه طلاق را به‌طور كلى بر زن و مرد ببندد بلكه بايد راه را باز بگذارد ؛ طلاق احياناً ضرورى و لازم تشخيص داده مىشود . در عين حال كه قانون راه را به كلى نمىبندد ، اجتماع بايد مساعى كافى به كار برد كه موجبات تفرقه و جدايى ميان زنان و شوهران به وجود نيايد . اجتماع بايد با عللى كه سبب تفرقه و جدايى زنان و شوهران و بى آشيانه شدن كودكان مىگردد مبارزه كند ؛ و اگر اجتماع موجبات طلاق را فراهم كند ، منع و بست قانون نمىتواند كارى صورت بدهد .\r\nاگر بنا بشود قانون راه طلاق را باز بگذارد ، آيا بهتر است به چه شكلى باز بگذارد ؟ آيا بايد اين راه تنها براى مرد يا براى زن باز باشد يا بايد براى هر دو باز باشد ؟ و بنا بر شق دوم ، آيا بهتر است راهى كه باز مىگذارد براى زن و مرد به يك شكل باشد ؟ راه خروجى زن و مرد را از حصار ازدواج به يك نحو قرار دهد ؟ يا بهتر اين است كه براى هر يك از زن و مرد يك در خروجى جداگانه قرار دهد ؟ .\r\nمجموعاً پنج فرضيه در مورد طلاق مىتوان اظهار داشت :\r\n1 . بى اهميتى طلاق و برداشتن همهء قيدوبندهاى قانونى و اخلاقى جلوگيرى از طلاق .\r\nكسانى كه به ازدواج تنها از نظر كامجويى فكر مىكنند ، جنبهء تقدس و ارزش خانواده را براى اجتماع در نظر نمىگيرند و از طرفى فكر مىكنند پيوندهاى زناشويى هرچه زودتر تجديد و تبديل شود لذت بيشترى به كام زن و مرد مىريزد ، اين فرضيه را تأييد مىكنند . آن كس كه مىگويد : « عشق دوم هميشه دلپذيرتر است » طرفدار همين فرضيه است . در اين فرضيه ، هم ارزش اجتماعى كانون خانوادگى فراموش شده است\r\n\r\n","description":"","footnote":"","page_name":" 248 ","page_number":248},
  {"content":"\r\n\r\nو هم مسرت و صفا و صميميت و سعادتى كه تنها در اثر ادامهء پيوند زناشويى و يكى شدن و يكى دانستن دو روح پيدا مىشود ناديده گرفته شده است . اين فرضيه ناپخته ترين و ناشيانه ترين فرضيه‌ها در اين زمينه است .\r\n2 . اينكه ازدواج يك پيمان مقدس است ، وحدت دلها و روحهاست و بايد براى هميشه اين پيمان ثابت و محفوظ بماند و طلاق از قاموس اجتماع بشرى بايد حذف شود . زن و شوهرى كه با يكديگر ازدواج مىكنند ، بايد بدانند كه جز مرگ چيزى آنها را از يكديگر جدا نمىكند .\r\nاين فرضيه همان است كه كليساى كاتوليك قرنهاست طرفدار آن است و به هيچ قيمتى حاضر نيست از آن دست بردارد .\r\nطرفداران اين فرضيه در جهان رو به كاهش‌اند . امروز جز در ايتاليا و در اسپانياى كاتوليك به اين قانون عمل نمىشود . مكرر در روزنامه‌ها مىخوانيم كه فرياد زن و مرد ايتاليايى از اين قانون بلند است و كوششها مىشود كه قانون طلاق به رسميت شناخته شود و بيش از اين ازدواجهاى ناموفق به وضع ملالت بار خود ادامه ندهند .\r\nچندى پيش در يكى از روزنامه‌هاى عصر مقاله‌اى از روزنامهء ديلى اكسپرس تحت عنوان « ازدواج در ايتاليا يعنى بندگى زن » ترجمه شده بود و من خواندم . در آن مقاله نوشته بود : در حال حاضر به واسطهء عدم وجود طلاق در ايتاليا عملًا افراد بسيارى از مردم به صورت نامشروع روابط جنسى برقرار مىكنند . طبق نوشتهء آن مقاله : « در حال حاضر بيش از پنج ميليون نفر ايتاليايى معتقدند كه زندگى آنها چيزى نيست جز گناه محض و روابطنا مشروع » .\r\nدر همان روزنامه از روزنامهء فيگارو نقل كرده بود كه ممنوعيت طلاق مشكل بزرگى براى مردم ايتاليا به وجود آورده است : « بسيارى تابعيت ايتاليا را به همين خاطر ترك كرده‌اند . يك مؤسسهء ايتاليايى اخيراً از زنان آن كشور نظر خواسته است كه آيا اجراى مقررات طلاق بر خلاف اصول مذهبى است يا نه ؟ 97 درصد از زنان به اين پرسش پاسخ منفى داده‌اند » .\r\nكليسا در نظر خود پافشارى مىكند و به تقدس ازدواج و لزوم استحكام هرچه بيشتر آن استدلال مىكند .\r\nتقدس ازدواج و لزوم استحكام و خلل ناپذيربودن آن مورد قبول است ، اما به شرطى كه عملًا اين پيوند ميان زوجين محفوظ باقى مانده باشد . مواردى پيش مىآيد\r\n\r\n","description":"","footnote":"","page_name":" 249 ","page_number":249},
  {"content":"\r\n\r\nكه سازش ميان زن و شوهر امكان پذير نيست . در اين گونه موارد نمىتوان به زور قانون آنها را به هم چسباند و نام آن را پيوند زناشويى گذاشت . شكست نظريهء كليسا قطعى است . بعيد نيست كليسا اجباراً در عقيدهء خود تجديد نظر كند ، لهذا لزومى ندارد ما بيش از اين دربارهء نظر كليسا و انتقاد از آن بحث كنيم .\r\n3 . اينكه ازدواج از طرف مرد قابل فسخ و انحلال است و از طرف زن به هيچ نحو قابل انحلال نيست . در دنياى قديم چنين نظرى وجود داشته است ، ولى امروز گمان نمىكنم طرفدارانى داشته باشد و به هر حال اين نظر نيز احتياجى به بحث و انتقاد ندارد .\r\n4 . اينكه ازدواج ، مقدس و كانون خانوادگى محترم است ، اما راه طلاق در شرايط مخصوص براى هر يك از زوجين بايد باز باشد و راه خروجى زوج و زوجه از اين بن بست بايد به يك شكل و يك جور باشد .\r\nمدعيان تشابه حقوق زن و مرد در حقوق خانوادگى كه به غلط از آن به « تساوى حقوق » تعبير مىكنند ، طرفدار اين فرضيه‌اند . از نظر اين گروه همان شرايط و قيود و حدودى كه براى زن وجود دارد بايد براى مرد وجود داشته باشد و همان راهها كه براى خروج مرد از اين بن بست باز مىشود عيناً بايد براى زن باز باشد و اگر غير از اين باشد ظلم و تبعيض و نارواست .\r\n5 . اينكه ازدواج ، مقدس و كانون خانوادگى محترم و طلاق امر منفور و مبغوضى است . اجتماع موظف است كه علل وقوع طلاق را از بين ببرد . در عين حال قانون نبايد راه طلاق را براى ازدواجهاى ناموفق ببندد . راه خروج از قيد و بند ازدواج هم براى مرد بايد باز باشد و هم براى زن ، اما راهى كه براى خروج مرد از اين بن بست تعيين مىشود با راهى كه براى خروج زن تعيين مىشود دوتاست و از جمله مواردى كه زن و مرد حقوق نامشابهى دارند طلاق است .\r\nاين نظريه همان است كه اسلام ابداع كرده و كشورهاى اسلامى به‌طور ناقص ( نه به‌طور كامل ) از آن پيروى مىكنند .\r\n\r\n","description":"","footnote":"","page_name":" 250 ","page_number":250},
  {"content":"\r\n\r\n\r\nحق طلاق\r\nطلاق در عصر ما يك مشكلهء بزرگ جهانى است . همه مىنالند و شكايت دارند .\r\nآنان كه طلاق در قوانينشان به‌طور كلى ممنوع است ، از نبودن طلاق و بسته بودن راه خلاص از ازدواجهاى ناموفق و نامناسب كه قهراً پيش مىآيد مىنالند . آنان كه بر عكس ، راه طلاق را به روى زن و مرد متساوياً باز كرده‌اند فريادشان از زيادى طلاقها و نااستوارى بنيان خانواده‌ها با همهء عوارض و آثار نامطلوبى كه دارد به آسمان رسيده است . و آنان كه حق طلاق را تنها به مرد دادند از دو ناحيه شكايت دارند :\r\n1 . از ناحيهء طلاقهاى ناجوانمردانهء بعضى از مردان كه پس از سالها پيوند زناشويى ناگهان هوس زن نو در دلشان پيدا مىشود و زن پيشين را كه عمر و جوانى و نيرو و سلامت خود را در خانهء آنها صرف كرده و هرگز باور نمىكرده كه روزى آشيانهء گرم او را از او بگيرند ، با يك رفتن به محضر طلاق او را دست خالى از آشيانهء خود مىرانند .\r\n2 . از ناحيهء امتناعهاى ناجوانمردانهء بعضى مردان از طلاق زنى كه اميد سازش و زندگى مشترك ميان آنها وجود ندارد .\r\nبسيار اتفاق مىافتد كه اختلافات زناشويى به علل خاصى به جايى مىكشد كه اميد رفع آنها از ميان مىرود ، تمام اقدامات براى اصلاح بىنتيجه مىماند ، تنفر شديد ميان زن و شوهر حكمفرما مىشود و آن دو عملًا يكديگر را ترك مىكنند و جدا از هم\r\n\r\n","description":"","footnote":"","page_name":" 251 ","page_number":251},
  {"content":"\r\n\r\nبسر مىبرند . در همچو وضعى هر عاقلى مىفهمد راه منحصر به فرد اين است كه اين پيوند كه عملًا بريده شده قانوناً نيز بريده شود و هر كدام از اينها همسر ديگرى براى خود اختيار كند . اما بعضى از مردان براى اينكه طرف را زجر بدهند و او را در همهء عمر از برخوردارى از زندگى زناشويى محروم كنند ، از طلاق خوددارى مىكنند و زن بدبخت را در حال بلاتكليفى و به تعبير قرآن « كالمعلّقه » نگه مىدارند .\r\nچون اين گونه افراد كه قطعاً از اسلام و مسلمانى جز نامى ندارند به نام اسلام و به اتكاء قوانين اسلامى اين كارها را مىكنند ، اين شبهه براى بعضى كه با عمق و روح تعليمات اسلامى آشنا نيستند پيدا شده كه آيا اسلام خواسته است كار طلاق به همين نحو باشد ؟ ! .\r\nاينها با لحن اعتراض مىگويند : آيا واقعاً اسلام به مردان اجازه داده كه گاهى به وسيلهء طلاق دادن و گاهى به وسيلهء طلاق ندادن ، هر نوع زجرى كه دلشان مىخواهد به زن بدهند و خيالشان هم راحت باشد كه از حق مشروع و قانونى خود استفاده كرده و مىكنند ؟ .\r\nمىگويند : مگر اين كار ظلم نيست ؟ اگر اين كار ظلم نيست پس ظلم چيست ؟\r\nمگر شما نمىگوييد اسلام با ظلم به هر شكل و به هر صورت مخالف است و قوانين اسلامى بر اساس عدل و حق تنظيم شده است ؟ اگر اين كار ظلم است و قوانين اسلامى نيز بر اساس حق و عدالت تنظيم شده است ، پس بگوييد ببينيم اسلام براى جلوگيرى از اين گونه ظلمها چه تدبيرى انديشيده است ؟ .\r\nدر ظلم بودن اين گونه كارها بحثى نيست و بعداً خواهيم گفت اسلام براى اين جريانها تدابيرى انديشيده و به حال خود نگذاشته است . اما يك مطلب ديگر هست كه نمىتوان از آن غافل بود و آن اين است كه راه جلوگيرى از اين ظلم و ستمها چيست ؟ آيا آن چيزى كه سبب شده اين گونه ظلمها صورت بگيرد ، تنها قانون طلاق است و تنها با تغيير دادن قانون مىتوان جلو آن را گرفت ؟ يا ريشهء اين ظلمها را در جاى ديگر بايد جستجو كرد و تغيير قانون نيز نمىتواند جلو آنها را بگيرد ؟ .\r\nفرقى كه ميان نظر اسلام و برخى نظريات ديگر در حل مشكلات اجتماعى هست اين است كه بعضى تصور مىكنند همهء مشكلات را با وضع و تغيير قانون مىتوان حل كرد . اسلام به اين نكته توجه دارد كه قانون فقط در دايرهء روابط خشك و قراردادى افراد بشر مىتواند مؤثر باشد اما آنجا كه پاى روابط عاطفى و قلبى در ميان است تنها\r\n\r\n","description":"","footnote":"","page_name":" 252 ","page_number":252},
  {"content":"\r\n\r\nاز قانون كار ساخته نيست ، از علل و عوامل ديگر و از تدبير ديگر نيز بايد استفاده كرد .\r\nما ثابت خواهيم كرد كه اسلام در اين مسائل در حدودى كه قانون مىتوانسته مؤثر باشد از قانون استفاده كرده است و از اين جهت كوتاهى نكرده است .\r\n\r\nطلاقهاى ناجوانمردانه\r\nنخست در بارهء مشكلهء اول امروز ما يعنى طلاقهاى ناجوانمردانه بحث مىكنيم .\r\nاسلام با طلاق ، سخت مخالف است . اسلام مىخواهد تا حدود امكان طلاق صورت نگيرد . اسلام طلاق را به عنوان يك چاره جويى در مواردى كه چاره منحصر به جدايى است تجويز كرده است . اسلام مردانى را كه مرتب زن مىگيرند و طلاق مىدهند و به اصطلاح « مِطلاق » مىباشند دشمن خدا مىداند .\r\nدر كافى مىنويسد :\r\nرسول خدا به مردى رسيد و از او پرسيد : با زنت چه كردى ؟ .\r\nگفت : او را طلاق دادم .\r\nفرمود : آيا كار بدى از او ديدى ؟ .\r\nگفت : نه ، كار بدى هم از او نديدم .\r\nقضيه گذشت و آن مرد بار ديگر ازدواج كرد . پيغمبر از او پرسيد : زن ديگر گرفتى ؟ .\r\nگفت : بلى .\r\nپس از چندى كه باز به او رسيد پرسيد : با اين زن چه كردى ؟ .\r\nگفت : طلاقش دادم .\r\nفرمود : كار بدى از او ديدى ؟ .\r\nگفت : نه ، كار بدى هم از او نديدم .\r\nاين قضيه نيز گذشت و آن مرد نوبت سوم ازدواج كرد . پيغمبر اكرم از او پرسيد :\r\nباز زن گرفتى ؟ .\r\nگفت : بلى يا رسول اللَّه .\r\nمدتى گذشت و پيغمبر اكرم به او رسيد و پرسيد : با اين زن چه كردى ؟ .\r\n- اين را هم طلاق دادم .\r\n- بدى از او ديدى ؟ .\r\n- نه ، بدى از او نديدم .\r\n\r\n","description":"","footnote":"","page_name":" 253 ","page_number":253},
  {"content":"\r\n\r\nرسول اكرم فرمود : خداوند دشمن مىدارد و لعنت مىكند مردى را كه دلش مىخواهد مرتب زن عوض كند و زنى را كه دلش مىخواهد مرتب شوهر عوض كند .\r\nبه پيغمبر اكرم خبر دادند كه ابوايوب انصارى تصميم گرفته زن خودام ايوب را طلاق دهد . پيغمبر كه‌ام ايوب را مىشناخت و مىدانست طلاق ابوايوب بر اساس يك دليل صحيحى نيست ، فرمود : « انَّ طَلاقَ امِّ ايّوبَ لَحوب » يعنى طلاق‌ام ايوب گناه بزرگ است .\r\nايضاً پيغمبر اكرم فرمود : جبرئيل آنقدر به من در بارهء زن سفارش و توصيه كرد كه گمان كردم طلاق زن جز در وقتى كه مرتكب فحشاء قطعى شده باشد سزاوار نيست .\r\nامام صادق از پيغمبر اكرم نقل كرده كه فرمود : « چيزى در نزد خدا محبوبتر از خانه‌اى كه در آن پيوند ازدواجى صورت گيرد وجود ندارد و چيزى در نزد خدا مبغوضتر از خانه‌اى كه در آن خانه پيوندى با طلاق بگسلد وجود ندارد » . امام صادق آنگاه فرمود : اينكه در قرآن نام طلاق مكرر آمده و جزئيات كار طلاق مورد عنايت و توجه قرآن واقع شده ، از آن است كه خداوند جدايى را دشمن مىدارد .\r\nطبرسى در مكارم الاخلاق از رسول خدا نقل كرده است كه فرمود : « ازدواج كنيد ولى طلاق ندهيد ، زيرا عرش الهى از طلاق به لرزه درمىآيد » .\r\nامام صادق فرمود : « هيچ چيز حلالى مانند طلاق مبغوض و منفور پيشگاه الهى نيست . خداوند مردمان بسيارطلاق دهنده را دشمن مىدارد » .\r\nاختصاص به روايات شيعه ندارد ، اهل تسنن نيز نظير اينها را روايت كرده‌اند . در سنن ابوداود از پيغمبر اكرم نقل مىكند : « ما احَلَّ اللَّهُ شَيْئاً ابْغَضَ الَيْهِ مِنَ الطَّلاق » يعنى خداوند چيزى را حلال نكرده كه در عين حال آن را دشمن داشته باشد مانند طلاق .\r\nمولوى در داستان معروف موسى و شبان ، اشاره به همين حديث نبوى مىكند آنجا كه مىگويد :\r\n تا توانى پا منه اندر فراق * ابْغَضُ الْاشْياء عِنْدى الطَّلاق \r\nآنچه در سيرت پيشوايان دين مشاهده مىشود اين است كه تا حدود امكان از طلاق پرهيز داشته‌اند و لهذا طلاق از طرف آنها بسيار به ندرت صورت گرفته است و هر وقت صورت گرفته دليل معقول و منطقى داشته است . مثلًا امام باقر زنى اختيار مىكند و آن زن خيلى مورد علاقهء ايشان واقع مىشود . در جريانى امام متوجه مىشود كه اين زن « ناصبيه » است يعنى با على بن ابيطالب عليه السلام دشمنى مىورزد و بغض آن\r\n\r\n","description":"","footnote":"","page_name":" 254 ","page_number":254},
  {"content":"\r\n\r\nحضرت را در دل مىپروراند . امام او را طلاق داد . از امام پرسيدند : تو كه او را دوست داشتى چرا طلاقش دادى ؟ فرمود : نخواستم قطعهء آتشى از آتشهاى جهنم در كنارم باشد .\r\n\r\nشايعهء بىاساس\r\nدر اينجا لازم است به يك شايعهء بىاساس كه دست جنايتكار خلفاى عباسى آن را به وجود آورده و در ميان عموم مردم شهرت يافته ، اشارهء مختصر بكنم . در ميان عموم مردم شهرت يافته و در بسيارى از كتابها نوشته شده كه امام مجتبى فرزند برومند اميرالمؤمنين عليه السلام از كسانى بوده كه زياد زن مىگرفته و طلاق مىداده است .\r\nو چون ريشهء اين شايعه تقريباً از يك قرن بعد از وفات امام بوده است به همه جا پخش شده است و دوستان آن حضرت نيز [ آن را پذيرفته‌اند 
  ] بدون تحقيق در اصل مطلب و بدون توجه به اينكه اين كار از نظر اسلام يك كار مبغوض و منفورى است و شايستهء مردم عياش و غافل است نه شايستهء مردى كه يكى از كارهايش اين بود كه پياده به حج مىرفت ، متجاوز از بيست بار تمام ثروت و دارايى خود را با فقرا تقسيم كرد و نيمى را خود برداشت و نيم ديگر را به فقرا و بيچارگان بخشيد ، تا چه رسد به مقام اقدس امامت و طهارت آن حضرت .\r\nچنان كه مىدانيم در گردش خلافت از امويان به عباسيان ، بنى الحسن يعنى فرزندزادگان امام حسن با بنى العباس همكارى داشتند ، اما بنى الحسين يعنى فرزندزادگان امام حسين - كه در رأس آنها در آن وقت امام صادق بود - از همكارى با بنى العباس خوددارى كردند . بنى العباس با اينكه در ابتدا خود را تسليم و خاضع نسبت به بنى الحسن نشان مىدادند و آنها را از خود شايسته‌تر مىخواندند ، در پايان كار به آنها خيانت كردند و اكثر آنها را با قتل و حبس از ميان بردند .\r\nبنى العباس براى پيشبرد سياست خود شروع كردند به تبليغ عليه بنى الحسن . از جمله تبليغات نارواى آنها اين بود كه گفتند ابوطالب - كه جد اعلاى بنى الحسن و عموى پيغمبر است - مسلمان نبود و كافر از دنيا رفت و اما عباس كه عموى ديگر پيغمبر است وجد اعلاى ماست مسلمان شد و مسلمان از دنيا رفت . پس ما كه اولاد عموى مسلمان پيغمبريم از بنى الحسن كه اولاد عموى كافر پيغمبرند براى خلافت شايسته تريم . در اين راه پولها خرج كردند و قصه‌ها جعل كردند . هنوز هم كه هست ،\r\n\r\n","description":"","footnote":"","page_name":" 255 ","page_number":255},
  {"content":"\r\n\r\nگروهى از اهل تسنن تحت تأثير همان تبليغات و اقدامات فتوا به كفر ابوطالب مىدهند . هر چند اخيراً تحقيقاتى در ميان محققان اهل تسنن در اين زمينه به عمل آمده و افق تاريخ از اين نظر روشنتر مىشود .\r\nموضوع دومى كه بنى العباس عليه بنى الحسن عنوان كردند اين بود كه گفتند نياى بنى الحسن بعد از پدرش على به خلافت رسيد و اما چون مرد عياشى بود و به زنان سرگرم بود و كارش زن گرفتن و زن طلاق دادن بود از عهده برنيامد ؛ از معاويه كه رقيب سرسختش بود پول گرفت و سرگرم عياشى و زن گرفتن و طلاق دادن شد و خلافت را به معاويه واگذار كرد .\r\nخوشبختانه محققان باارزش عصر اخير در اين زمينه تحقيقاتى كرده و ريشهء اين دروغ را پيدا كرده‌اند . ظاهراً اول كسى كه اين سخن از او شنيده شده است قاضى انتصابى منصور دوانيقى بوده كه به امر منصور مأمور بوده اين شايعه را بپراكند . به قول يكى از مورخان : اگر امام حسن اينهمه زن گرفته است ، پس فرزندانش كجا هستند ؟ ! چرا عدد فرزندان امام اينقدر كم بوده است ؟ امام كه عقيم نبوده و از طرفى رسم جلوگيرى يا سقط جنين هم كه معمول نبوده است .\r\nمن از ساده دلى بعضى از ناقلان حديث شيعى مذهب تعجب مىكنم كه از طرفى از پيغمبر اكرم و ائمهء اطهار اخبار و احاديث بسيار زيادى روايت مىكنند كه خداوند دشمن مىدارد يا لعنت مىكند مردمان بسيارطلاق را ، پشت سرش مىنويسند : امام حسن مرد بسيارطلاقى بوده . اين اشخاص فكر نكرده‌اند كه يكى از سه راه را بايد انتخاب كنند : يا بگويند طلاق عيب ندارد و خداوند مرد بسيارطلاق را دشمن نمىدارد ، يا بگويند امام حسن مرد بسيارطلاق نبوده است ، يا بگويند - العياذ باللَّه - امام حسن پابند دستورهاى اسلام نبوده است . اما اين آقايان محترم از يك طرف احاديث مبغوضيت طلاق را صحيح و معتبر مىدانند و از طرف ديگر نسبت به مقام قدس امام حسن خضوع و تواضع مىكنند و از طرف ديگر نسبت بسيارطلاقى را براى امام حسن نقل مىكنند و بدون اينكه انتقاد كنند از آن مىگذرند .\r\nبعضى كار را به آنجا كشانيده‌اند كه گفته‌اند اميرالمؤمنين على عليه السلام از اين كار فرزندش ناراحت بود ؛ در منبر به مردم اعلام كرد كه به پسرم حسن زن ندهيد زيرا دختران شما را طلاق مىدهد ، اما مردم جواب دادند ما افتخار داريم كه دخترانمان همسر فرزند عزيز پيغمبر بشوند ، او دلش خواست نگه مىدارد و اگر دلش نخواست\r\n\r\n","description":"","footnote":"","page_name":" 256 ","page_number":256},
  {"content":"\r\n\r\nطلاق مىدهد .\r\nشايد بعضىها موافقت دختران و فاميل دختران را به طلاق برا ى اينكه مبغوضيت و منفوريت طلاق از ميان برود كافى بشمارند ؛ خيال كنند طلاق آن وقت منفور است كه طرف راضى نباشد ، اما در مورد زنى كه مايل است به افتخارى نايل گردد و چند صباحى با مردِ مايهء افتخارش زندگى كند طلاق مانعى ندارد .\r\nاما چنين نيست . رضايت پدرانِ دختران به طلاق و همچنين رضايت خود دختران به طلاق از مبغوضيت طلاق نمىكاهد ، زيرا آنچه اسلام مىخواهد اين است كه ازدواج پايدار و كانون خانوادگى استوار بماند . تصميم زوجين به جدايى تأثير زيادى در اين جهت ندارد .\r\nاسلام كه طلاق را مبغوض و منفور شناخته ، تنها به خاطر زن و براى تحصيل رضايت زن نبوده است كه با رضايت زن و فاميل زن مبغوضيتش از ميان برود .\r\nعلت اينكه موضوع امام حسن را طرح كردم ، گذشته از اينكه يك تهمت تاريخى را از يك شخصيت تاريخى در هر فرصتى بايد رفع كرد ، اين است كه بعضى ازخدابى خبران ممكن است اين كار را بكنند و بعد هم امام حسن را به عنوان دليل و سند براى خود ذكر كنند .\r\nبه هر حال آنچه ترديد در آن نيست اين است كه طلاق و جدايى زوجين فى حد ذاته از نظر اسلام مبغوض و منفور است .\r\n\r\nچرا اسلام طلاق را تحريم نكرد ؟\r\nدر اينجا يك سؤال مهم پيش مىآيد و آن اينكه اگر طلاق تا اين اندازه مبغوض است كه خداوند مرد اينكاره را دشمن مىدارد ، پس چرا اسلام طلاق را تحريم نكرده است ؟ چه مانعى داشت كه اسلام طلاق را تحريم كند و فقط در موارد خاص و معينى آن را مجاز بشمارد ؟ به عبارت ديگر آيا بهتر نبود كه اسلام براى طلاق شرايط قرار مىداد و تنها در صورت وجود آن شرايط به مرد اجازهء طلاق مىداد ؟ و چون طلاق مشروط بود قهراً جنبهء قضايى پيدا مىكرد ؛ هر وقت مردى مىخواست زن خود را طلاق دهد مجبور بود اول دليل خود را از نظر تحقق شرايط به محكمه عرضه بدارد ، محكمه اگر دلايل او را كافى مىدانست به او اجازهء طلاق مىداد و الّا نه .\r\nاساساً معنى اين جمله : « مبغوض ترين حلالها در نزد خدا طلاق است » چيست ؟\r\n\r\n","description":"","footnote":"","page_name":" 257 ","page_number":257},
  {"content":"\r\n\r\nطلاق اگر حلال است مبغوض نيست و اگر مبغوض است حلال نيست . مبغوض بودن با حلال بودن ناسازگار است .\r\nبعد از همهء اينها آيا اجتماع ، يعنى آن هيأتى كه به نام محكمه و غيره نمايندهء اجتماع است ، حق دارد در امر طلاق - كه مىگوييد از نظر اسلام منفور و مبغوض است - اين قدر مداخله كند كه از تسريع در تصميم به طلاق جلوگيرى كند و آن قدر طلاق را به تأخير بيندازد كه مرد از تصميم خود پشيمان شود و يا بر اجتماع يعنى همان هيأت روشن شود كه ازدواج مورد نظر سازش پذير نيست و بهتر اين است كه زناشويى فسخ شود ؟\r\n\r\n","description":"","footnote":"","page_name":" 258 ","page_number":258},
  {"content":"\r\n\r\n\r\nحق طلاق\r\nمطلب به اينجا رسيد كه طلاق از نظر اسلام سخت منفور و مبغوض است ؛ اسلام مايل است پيمان ازدواج محكم و استوار بماند . آنگاه اين پرسش را طرح كرديم : اگر طلاق تا اين اندازه مبغوض و منفور است ، چرا اسلام آن را تحريم نكرده است ؟ مگر نه اين است كه اسلام هر عملى را كه منفور مىداند مانند شرابخوارى و قماربازى و ستمگرى ، آن را تحريم كرده است ؟ پس چرا طلاق را يكباره تحريم نكرده و براى آن مانع قانونى قرار نداده است ؟ و اساساً اين چه منطقى است كه طلاق ، حلال مبغوض است ؟ اگر حلال است مبغوض بودن چه معنى دارد ؟ و اگر مبغوض است چرا حلال شده است ؟ اسلام از طرفى مرد طلاق دهنده را زير نگاههاى خشم آلود خود قرار مىدهد ، از او تنفر و بيزارى دارد ، از طرف ديگر وقتى كه مرد مىخواهد زن خود را طلاق دهد مانع قانونى در جلو او قرار نمىدهد ، چرا ؟ .\r\nاين پرسش بسيار بجاست . همهء رازها در همين نكته نهفته است . راز اصلى مطلب اين است كه زوجيت و زندگانى زناشويى يك علقهء طبيعى است نه قراردادى ، و قوانين خاصى در طبيعت براى او وضع شده است . اين پيمان با همهء پيمانهاى ديگر اجتماعى از قبيل بيع و اجاره و صلح و رهن و وكالت و غيره اين تفاوت را دارد كه آنها همه صرفاً يك سلسله قراردادهاى اجتماعى هستند ، طبيعت و غريزه در آنها دخالت ندارد و\r\n\r\n","description":"","footnote":"","page_name":" 259 ","page_number":259},
  {"content":"\r\n\r\nقانونى هم از نظر طبيعت و غريزه براى آنها وضع نشده است ، بر خلاف پيمان ازدواج كه بر اساس يك خواهش طبيعى از طرفين كه به اصطلاح مكانيسم خاصى دارد بايد تنظيم شود .\r\nاز اين رو اگر پيمان ازدواج مقررات خاصى دارد كه با ساير عقود و پيمانها متفاوت است نبايد مورد تعجب واقع شود .\r\n\r\nقوانين فطرت در مورد ازدواج و طلاق\r\nيگانه قانون طبيعى در اجتماع مدنى قانون آزادى - مساوات است . تمام مقررات اجتماعى بايد بر اساس دو اصل آزادى و مساوات تنظيم شود نه چيز ديگر ، بر خلاف پيمان ازدواج كه در طبيعت جز اصلهاى آزادى و مساوات قوانين ديگرى نيز براى آن وضع شده است و چاره‌اى از رعايت و پيروى آن قوانين نيست . طلاق مانند ازدواج ، قبل از هر قانون قراردادى در متن طبيعت داراى قانون است . همان طورى كه در آغاز كار و وسط كار يعنى در ازدواج بايد رعايت قانون طبيعت بشود ( ما قسمتهايى تحت عنوان خواستگارى و مهر و نفقه و مخصوصاً تحت عنوان تفاوتهاى زن و مرد گفتيم ) در طلاق نيز كه پايان كار است بايد آن قوانين رعايت شود . سر به سر گذاشتن با طبيعت فايده ندارد . به قول الكسيس كارل : قوانين حياتى و زيستى مانند قوانين ستارگان سخت و بيرحم و غيرقابل مقاومت است .\r\nازدواج وحدت و اتصال است و طلاق جدايى و انفصال . وقتى كه طبيعت ، قانون جفتجويى و اتصال زن و مرد را به اين صورت وضع كرده است كه از طرف يك نفر اقدام براى تصاحب است و از طرف نفر ديگر عقب نشينى براى دلبرى و فريبندگى ، احساسات يك طرف را بر اساس در اختيار گرفتن شخص طرف ديگر و احساسات آن طرف ديگر را بر اساس در اختيار گرفتن قلب او قرار داده است ، وقتى كه طبيعت پايهء ازدواج را بر محبت و وحدت و همدلى قرار داده نه بر همكارى و رفاقت ، وقتى كه طبيعت منظور خانوادگى را بر اساس مركزيت جنس ظريفتر و گردش جنس خشن‌تر به گرد او قرار داده است ، خواه ناخواه جدايى و انفصال و ازهم پاشيدگى اين كانون و متلاشى شدن اين منظومه را نيز تابع مقررات خاصى قرار مىدهد .\r\nدر مقالهء 15 از يكى از دانشمندان نقل كرديم كه :\r\n\r\n","description":"","footnote":"","page_name":" 260 ","page_number":260},
  {"content":"\r\n\r\n« جفتجويى عبارت است از حمله براى تصرف در مردان و عقب نشينى براى دلبرى و فريبندگى در زنان . چون مرد طبعاً حيوان شكارى است ، عملش تهاجمى و مثبت است و زن براى مرد همچون جايزه‌اى است كه بايد آن را بربايد . جفتجويى جنگ است و پيكار ، و ازدواج تصاحب و اقتدار . » .\r\nپيمانى كه اساسش بر محبت و يگانگى است نه بر همكارى و رفاقت ، قابل اجبار و الزام نيست . با زور و اجبار قانونى مىتوان دو نفر را ملزم ساخت كه با يكديگر همكارى كنند و پيمان همكارى خود را بر اساس عدالت محترم بشمارند و ساليان دراز به همكارى خود ادامه دهند ، اما ممكن نيست با زور و اجبار قانونى دو نفر را وادار كرد كه يكديگر را دوست داشته باشند ، نسبت به هم صميميت داشته باشند ، براى يكديگر فداكارى كنند ، هر كدام از آنها سعادت ديگرى را سعادت خود بداند .\r\nاگر بخواهيم ميان دو نفر به اين شكل رابطه محفوظ بماند بايد جز اجبار قانونى تدابير عملى و اجتماعى ديگرى به كار بريم .\r\nمكانيسم طبيعى ازدواج كه اسلام قوانين خود را بر آن اساس وضع كرده اين است كه زن در منظومهء خانوادگى محبوب و محترم باشد . بنابراين اگر به عللى زن از اين مقام خود سقوط كرد و شعلهء محبت مرد نسبت به او خاموش و مرد نسبت به او بى علاقه شد ، پايه و ركن اساس خانوادگى خراب شده ؛ يعنى يك اجتماع طبيعى به حكم طبيعت از هم پاشيده است . اسلام به چنين وضعى با نظر تأسف مىنگرد ، ولى پس از آن كه مىبيند اساس طبيعى اين ازدواج متلاشى شده است نمىتواند از لحاظ قانونى آن را يك امر باقى و زنده فرض كند . اسلام كوششها و تدابير خاصى به كار مىبرد كه زندگى خانوادگى از لحاظ طبيعى باقى بماند ؛ يعنى زن در مقام محبوبيت و مطلوبيت و مرد در مقام طلب و علاقه و حضور به خدمت باقى بماند .\r\nتوصيه‌هاى اسلام بر اينكه زن حتماً بايد خود را براى شوهر خود بيارايد ، هنرهاى خود را در جلوه‌هاى تازه براى شوهر به ظهور برساند ، رغبتهاى جنسى او را اشباع كند و با پاسخ منفى دادن به تقاضاهاى او در او ايجاد عقده و ناراحتى روحى نكند ، و از آن طرف به مرد توصيه كرده به زن خود محبت و مهربانى كند ، به او اظهار عشق و علاقه نمايد ، محبت خود را كتمان نكند ، و همچنين تدابير اسلام مبنى بر اينكه التذاذات جنسى محدود به محيط خانوادگى باشد ، اجتماع بزرگ محيط كار و فعاليت\r\n\r\n","description":"","footnote":"","page_name":" 261 ","page_number":261},
  {"content":"\r\n\r\nباشد نه كانون التذاذات جنسى ، توصيه‌هاى اسلام مبنى بر اينكه برخوردهاى زنان و مردان در خارج از كادر زناشويى لزوماً و حتماً بايد پاك و بى آلايش باشد ، همه و همه براى اين است كه اجتماعات خانوادگى از خطرات ازهم پاشيدگى مصون و محفوظ بمانند .\r\n\r\nمقام طبيعى مرد در حيات خانوادگى\r\nاز نظر اسلام منتهاى اهانت و تحقير براى يك زن اين است كه مرد بگويد من تو را دوست ندارم ، از تو تنفر دارم ، و آنگاه قانون بخواهد به زور و اجبار آن زن را در خانهء آن مرد نگه دارد . قانون مىتواند اجباراً زن را در خانهء مرد نگه دارد ولى قادر نيست زن را در مقام طبيعى خود در محيط زناشويى يعنى مقام محبوبيت و مركزيت نگهدارى كند . قانون قادر است مرد را مجبور به نگهدارى از زن و پرداخت نفقه و غيره بكند اما قادر نيست مرد را در مقام و مرتبهء يك فداكار و به صورت يك نقطهء « گردان » در گرد يك نقطهء مركزى نگه دارد .\r\nاز اين رو هر زمان كه شعلهء محبت و علاقهء مرد خاموش شود ازدواج از نظر طبيعى مرده است .\r\nاينجا پرسش ديگرى پيش مىآيد و آن اينكه اگر اين شعله از ناحيهء زن خاموش بشود چطور ؟ آيا حيات خانوادگى با از ميان رفتن علاقهء زن به مرد باقى است يا از ميان مىرود ؟ اگر باقى است ، چه فرقى ميان زن و مرد است كه سلب علاقهء مرد موجب پايان حيات خانوادگى مىشود و سلب علاقهء زن موجب پايان اين حيات نمىشود ؟ و اگر با سلب علاقهء زن نيز حيات خانوادگى پايان مىيابد ، پس در صورتى كه زن از مرد سلب علاقه كند بايد ازدواج را پايان يافته تلقى كنيم و به زن هم مثل مرد حق طلاق بدهيم .\r\nجواب اين است كه حيات خانوادگى وابسته است به علاقهء طرفين نه يك طرف .\r\nتنها چيزى كه هست ، روانشناسى زن و مرد در اين جهت متفاوت است و ما در مقالات گذشته با استناد به تحقيقات دانشمندان آن را بيان كرديم . طبيعت ، علايق زوجين را به اين صورت قرار داده است كه زن را پاسخ دهنده به مرد قرار داده است .\r\nعلاقه و محبت اصيل و پايدار زن همان است كه به صورت عكس العمل به علاقه و احترام يك مرد نسبت به او به وجود مىآيد . از اين رو علاقهء زن به مرد معلول علاقهء مرد به زن و\r\n\r\n","description":"","footnote":"","page_name":" 262 ","page_number":262},
  {"content":"\r\n\r\nوابسته به اوست . طبيعت ، كليد محبت طرفين را در اختيار مرد قرار داده است ؛ مرد است كه اگر زن را دوست بدارد و نسبت به او وفادار بماند ، زن نيز او را دوست مىدارد و نسبت به او وفادار مىماند . به‌طور قطع زن طبعاً از مرد وفادارتر است و بىوفايى زن عكس العمل بىوفايى مرد است .\r\nطبيعت ، كليد فسخ طبيعى ازدواج را به دست مرد داده است ؛ يعنى اين مرد است كه با بىعلاقگى و بىوفايى خود نسبت به زن او را نيز سرد و بىعلاقه مىكند ، بر خلاف زن كه بىعلاقگى اگر از او شروع شود تأثيرى در علاقهء مرد ندارد بلكه احياناً آن را تيزتر مىكند . از اين رو بىعلاقگى مرد منجر به بىعلاقگى طرفين مىشود ، ولى بىعلاقگى زن منجر به بىعلاقگى طرفين نمىشود . سردى و خاموشى علاقهء مرد مرگ ازدواج و پايان حيات خانوادگى است اما سردى و خاموشى علاقهء زن به مرد آن را به صورت مريضى نيمه جان در مىآورد كه اميد بهبود و شفا دارد . در صورتى كه بىعلاقگى از زن شروع شود ، مرد اگر عاقل و وفادار باشد مىتواند با ابراز محبت و مهربانى علاقهء زن را بازگرداند ، و اين كار براى مرد اهانت نيست كه محبوب رميدهء خود را به زور قانون نگه دارد تا تدريجاً او را رام كند ولى براى زن اهانت و غيرقابل تحمل است كه براى حفظ حامى و دلباختهء خود به زور و اجبار قانون متوسل شود .\r\nالبته اين در صورتى است كه علت بىعلاقگى زن فساد اخلاق و ستمگرى مرد نباشد . اگر مرد ، ستمگرى آغاز كند و زن به خاطر ستمگرى و اضرار مرد به او بى علاقه گردد ، مطلب ديگرى است و ما جداگانه آنجا كه در بارهء مسألهء دوم اين بحث يعنى خودداريهاى ناجوانمردانه از طلاق بحث مىكنيم ، در بارهء آن بحث خواهيم كرد و خواهيم گفت كه به مرد اجازه داده نخواهد شد كه سوء استفاده كند و زوجه را براى اضرار و ستمگرى نگه دارد .\r\nبه هر حال تفاوت زن و مرد در اين است كه مرد به شخص زن نيازمند است و زن به قلب مرد . حمايت و مهربانى قلبى مرد آنقدر براى زن ارزش دارد كه ازدواج بدون آن براى زن قابل تحمل نيست .\r\n\r\nنظر يك بانوى روانشناس\r\nدر شمارهء 113 « زن روز » مقاله‌اى از يك كتاب به نام « روانشناسى مادران » به قلم\r\n\r\n","description":"","footnote":"","page_name":" 263 ","page_number":263},
  {"content":"\r\n\r\nيك بانوى فرانسوى به نام بئاتريس ماريو درج شده بود . اين خانم طبق مندرجات آن مقاله دكتر در روانشناسى است ، روانشناس و روانكاو مخصوص بيمارستانهاى پاريس است و خودش نيز مادر است و سه فرزند دارد .\r\nدر قسمتهايى از اين مقاله نيازمنديهاى يك زن - در حالى كه باردار يا بچه‌دار است - به محبت و مهربانى شوهر به خوبى تشريح شده است . مىگويد :\r\n« از وقتى كه يك زن حس مىكند كه به زودى بچه‌دار خواهد شد شروع مىكند به نگريستن ، جستجوكردن و بو كشيدن بدن و اندام خود ، مخصوصاً اگر بچهء اولش باشد . اين حالت كنجكاوى بسيار شديد است ، درست مثل اينكه زن با خود بيگانه است ، مىخواهد وجود خويشتن را كشف كند .\r\nوقتى كه زن نخستين ضربه‌هاى كوچولوى بچه‌اش را در شكم خويش احساس كرد شروع مىكند به گوش دادن به همهء صداهاى اندام خود .\r\nحضور موجود ديگرى در بدن زن چنان سعادت و خوشحالى به او مىدهد كه كم كم ميل به انزوا و تنهايى پيدا مىكند و از دنياى خارج قطع ارتباط مىكند ، زيرا مىخواهد با كوچولويى كه هنوز به دنيا نيامده است خلوت كند . . .\r\nمردها در روزهاى آبستنى همسرانشان وظايف بسيار مهمى به عهده دارند و متأسفانه هميشه از انجام اين وظايف شانه خالى مىكنند . مادر آينده نياز دارد كه حس كند شوهرش او را مىفهمد ، دوست دارد و پشتيبان اوست و گرنه وقتى ديد كه شكمش بالا آمده است ، زيبايىاش لطمه خورده ، حالت استفراغ دارد و از زايمان مىترسد ، همهء اين ناراحتيها را به حساب شوهرش خواهد گذاشت كه او را آبستن ساخته است . . . مرد وظيفه دارد كه در ماه‌هاى آبستنى بيشتر از پيش در كنار زنش باشد . خانواده به پدرى مهربان نياز دارد تا زن و بچه‌ها بتوانند از همهء مشكلات و شاديها و اندوههاى خود با او حرف بزنند ، حتى اگر حرفهايشان بىمعنى يا خسته كننده باشد . زن آبستن خيلى نيازمند آن است كه از بچه‌اش با او حرف بزنند . تمام غرور و افتخار يك زن مادر شدن اوست و وقتى احساس كند كه شوهرش نسبت به كودكى كه او به زودى به دنيا خواهد آورد بى اعتناست ، اين احساس غرور و افتخار جايش را به احساس حقارت و بيهودگى مىدهد ، از مادر بودن بيزار مىشود و آبستنى برايش معنى يك « احتضار » پيدا مىكند . ثابت شده است كه چنين زنانى\r\n\r\n","description":"","footnote":"","page_name":" 264 ","page_number":264},
  {"content":"\r\n\r\nدردهاى آبستنى را خيلى به دشوارى تحمل مىكنند . . . رابطهء مادر و فرزند يك رابطهء دو نفرى نيست ، بلكه يك رابطهء سه نفرى است : مادر - كودك - پدر ، و پدر حتى اگر غايب باشد ( زن را طلاق داده باشد ) در زندگى درونى مادر ، در تخيلات و تصورات او و نيز در احساس مادرى نقش اساسى دارد . . . » .\r\nاينها بود سخنان يك بانوى دانشمند كه هم روانشناس است و هم مادر .\r\n\r\nبنيانى كه بر اساس عواطف بنا شده است\r\nاكنون درست فكر كنيد موجودى كه تا اين اندازه به عواطف و علايق قلبى و حمايت و مهربانى موجود ديگر نيازمند است ، همه چيز را با عواطف و مهربانى او مىتواند تحمل كند ، بدون عواطف و مهربانيهاى او حتى فرزند براى او مفهوم درستى ندارد ، موجودى كه به قلب و احساسات موجود ديگر نيازمند است نه تنها به وجود او ، چگونه ممكن است با زور قانون او را به آن موجود ديگر كه نامش مرد است چسبانيد ؟ .\r\nآيا اين اشتباه نيست كه ما از طرفى موجبات بلهوسى و بىعلاقگى مردان را نسبت به همسرانشان فراهم كنيم و زمينه‌هاى هوسرانى را هر روز فراهمتر سازيم و آنگاه بخواهيم با زور قانون آنها را به مردان متصل كنيم و به اصطلاح به ريش مردان بچسبانيم ؟ اسلام كارى كرده كه مرد عملًا زن را بخواهد و دوستدار او باشد . اسلام هرگز نخواسته كه به زور زن را به مرد بچسباند .\r\nبه‌طور كلى هر جا كه پاى علاقه و ارادت و اخلاص در ميان باشد و اين امور پايه و ركن كار محسوب شوند ، جاى اجبار قانونى نيست ؛ ممكن است جاى تأسف باشد ولى جاى اجبار و الزام و اكراه نيست .\r\nمثالى ذكر كنم : مىدانيم كه در نماز جماعت عدالت امام و اعتقاد مأمومين به عدالت او شرط است . ارتباط و اجتماع امام و مأمومين ارتباط و اجتماعى است كه بر اساس عدالت امام و ارادت و علاقه و اخلاص مأمومين استوار شده است . قلب و احساسات ركن اساسى اين ارتباط و اجتماع است . به همين دليل اين اجتماع و ارتباط اجباربردار و الزام بردار نيست ؛ قانون نمىتواند ضامن بقا و ادامهء آن باشد .\r\nاگر مأمومين نسبت به امام جماعت خود بىعلاقه گردند و اراده و اخلاصشان سلب گردد ، اين ارتباط و اجتماع طبعاً از هم پاشيده است ، خواه سلب اراده و علاقه و اخلاص\r\n\r\n","description":"","footnote":"","page_name":" 265 ","page_number":265},
  {"content":"\r\n\r\nمأمومين از امام بجا باشد يا بى جا . فرضاً امام جماعت داراى عاليترين درجهء عدالت و تقوا و صلاحيت باشد ، نمىتوان مأمومين را مجبور به اقتدا كرد .\r\nمضحك است اگر امام جماعتى به دادگسترى عرض حال بدهد : چرا مردم به من ارادت ندارند ؟ چرا مردم به من اعتقاد ندارند ؟ و بالأخره چرا مردم به من اقتدا نمىكنند ؟ بلكه منتهاى اهانت به مقام يك امام جماعت اين است كه مردم را با قوهء جبريه به اقتداء به او وادار كنند .\r\nهمچنين است رابطهء انتخاب كنندگان و نمايندگان . اين ارتباط نيز يك ارتباطى است كه بر اساس علاقه و عقيده و ايمان بايد استوار باشد . قلب و احساسات ركن اين ارتباط و اجتماع است . مردم بايد معتقد و علاقه‌مند و مؤمن باشند به نماينده‌اى كه انتخاب مىكنند . حالا اگر مردمى شخصى را انتخاب نكنند ، نمىتوان و نبايد مردم را به انتخاب او مجبور كرد هر چند آن مردم در اشتباه باشند و شخص مورد نظر در منتهاى صلاحيت و واجد شرايط باشد ؛ زيرا طبيعت انتخاب كردن و رأى دادن با اجبار ناسازگار است و چنين شخصى نمىتواند به استناد صلاحيت خود به دادگاه شكايت كند كه چرا مردم مرا كه چنين و چنانم انتخاب نمىكنند .\r\nكارى كه در اين قبيل موارد بايد انجام داد اين است كه سطح فكر مردم بالا برده شود ، تربيت آنها به شكل صحيح درآيد تا اينكه در وقتى كه مىخواهند فريضهء دينى خود را ادا كنند عادلهاى واقعى را پيدا كنند و به آنها ارادت بورزند و اقتدا كنند ، و وقتى كه مىخواهند فريضهء اجتماعى خود را ادا كنند افراد صلاحيتدار را پيدا كنند و از روى ميل و علاقه به آنها رأى بدهند ؛ و اگر احياناً مردم پس از مدتى ارادت تغيير عقيده دادند و به سوى كس ديگر رفتند و بىجهت هم اين كار را كردند ، جاى تأسف و تأثر هست اما جاى اجبار و اكراه و دخالت زور نيست .\r\nفريضهء خانوادگى نيز درست مانند همان فريضهء دينى و فريضهء اجتماعى است .\r\nپس عمده اين است كه بدانيم اسلام زندگى خانوادگى را يك اجتماع طبيعى مىداند و براى اين اجتماع طبيعى يك مكانيسم مخصوص تشخيص داده است و رعايت آن مكانيسم را لازم و غيرقابل تخلف دانسته است .\r\nبزرگترين اعجاز اسلام ، در تشخيص اين مكانيسم است . علت اينكه دنياى غرب نتوانسته است بر مشكلات خانوادگى فائق آيد و هر روز مشكلى بر مشكلات آن افزوده است ، عدم توجه به همين جهت است اما خوشبختانه تحقيقات علمى تدريجاً آن را روشن مىكند . من مانند اين آفتاب عالمتاب روشن مىبينم كه دنياى غرب در\r\n\r\n","description":"","footnote":"","page_name":" 266 ","page_number":266},
  {"content":"\r\n\r\nپرتو علم تدريجاً اصول اسلامى را در مقررات خانوادگى خواهد پذيرفت ؛ و البته من هرگز تعليمات متين و نورانى اسلام را با آنچه به اين نام در دست مردم است يكى نمىدانم .\r\n\r\nآنچه بنيان خانوادگى را استوار مىسازد بيش از تساوى است\r\nآنچه دنياى غرب در حال حاضر خود را فريفتهء آن نشان مىدهد « تساوى » است ، غافل از آنكه مسألهء تساوى را در چهارده قرن پيش اسلام حل كرده است . در مسائل خانوادگى كه نظام خاصى دارد چيزى بالاتر از « تساوى » وجود دارد .\r\nطبيعت در اجتماع مدنى فقط قانون تساوى را وضع كرده و گذشته ، ولى در اجتماع خانوادگى جز تساوى قوانين ديگرى نيز وضع كرده است . تساوى به تنهايى كافى نيست كه روابط خانوادگى را تنظيم كند ، ساير قوانين طبيعت را در اجتماع خانوادگى بايد شناخت .\r\n\r\nتساوى در فساد\r\nمتأسفانه كلمهء « تساوى » به واسطهء تكرار و تلقين زياد خاصيت اصلى خودش را از دست داده است . كمتر فكر مىكنند كه مقصود از تساوى ، تساوى در حقوق است ؛ خيال مىكنند همين قدر كه مفهوم « تساوى » در يك موردى صدق كرد كار تمام است . به عقيدهء اين بىخبران ، در گذشته مردها به زنها زور مىگفتند اما امروز چون آنها نيز به مردها زور مىگويند پس همه چيز درست شد زيرا تساوى در زورگويى برقرار شده است . در گذشته در حدود ده درصد ازدواجها از ناحيهء مردها منجر به طلاق و جدايى مىشد ، اما حالا در بعضى نقاط جهان چهل درصد ازدواجها منجر به طلاق مىشود و نيمى از اين طلاقها را زنها به وجود مىآورند ، پس جشن بگيريم و شادى كنيم زيرا « تساوى » كامل حكمفرماست . در گذشته فقط مردها بودند كه به زنها خيانت مىكردند ، مردها بودند كه پابند عفت و تقوا نبودند ؛ امروز بحمداللَّه زنها نيز خيانت مىكنند ، پابند عفت و تقوا نيستند ، چه از اين بهتر ؟ ! زنده باد تساوى ، مرگ بر تفاوت ! در گذشته مردها مظهر بيرحمى و قساوت بودند ؛ مردها بودند كه با داشتن چند كودك دلبند ، زن و فرزند را رها كرده به دنبال معشوقهء نو مىرفتند . امروز زنان ديرينه پيوند نيز پس از سالها زناشويى و داشتن چند كودك در اثر يك آشنايى در مجلس رقص با يك مرد ديگر ، با كمال قساوت و بيرحمى خانه و آشيانه را رها مىكنند و به دنبال\r\n\r\n","description":"","footnote":"","page_name":" 267 ","page_number":267},
  {"content":"\r\n\r\nهوس دل خود مىروند . به به ، چه از اين بالاتر ؟\r\nزن و مرد در يك پايه قرار گرفتند و « تساوى » برقرار شد ! .\r\nاين است كه به جاى درمان دردهاى بىپايان اجتماع و به جاى اصلاح نقاط ضعف مردان و زنان و استوار ساختن كانون خانوادگى ، روز به روز پايهء كانون خانوادگى را سست‌تر و متزلزل‌تر مىكنيم . در عوض رقص و پايكوبى مىكنيم كه بحمداللَّه هرچه هست به سوى تساوى مىرويم ، بلكه تدريجاً زنها در فساد و انحراف و قساوت و بيرحمى از مردان گوى سبقت مىربايند .\r\nاز آنچه گفته شد معلوم شد كه چرا اسلام با اينكه طلاق را مبغوض و منفور مىداند مانع قانونى در جلو آن قرار نمىدهد . معلوم شد معنى حلال مبغوض چيست ؛ چطور مىشود يك چيز هم حلال باشد و هم بىنهايت منفور و مبغوض .\r\n\r\n","description":"","footnote":"","page_name":" 268 ","page_number":268},
  {"content":"\r\n\r\n\r\nحق طلاق\r\nاز بحثهاى پيش معلوم شد اسلام با طلاق و انحلال كانون خانوادگى نظر مخالف دارد ، آن را دشمن مىدارد ، انواع تدابير اخلاقى و اجتماعى براى حفظ اين كانون از خطر انحلال به كار برده است ، براى جلوگيرى از وقوع طلاق به هر وسيله‌اى متوسل شده و از هر سلاحى استفاده كرده است جز وسيلهء زور و سلاح قانون .\r\nاسلام با اين جهت كه از زور و سلاح قانون براى جلوگيرى مرد از طلاق استفاده شود و زن با زور قانون در خانهء مرد بماند مخالف است ؛ آن را با مقام و موقعى كه زن بايد در محيط خانواده داشته باشد مغاير مىداند ، زيرا ركن اساسى زندگى خانوادگى احساسات و عواطف است و آن كس كه بايد احساسات و عواطف زناشويى را دريافت و جذب كند تا بتواند به نوبهء خود به فرزندان خود مهر و محبت بپاشد زن است . بى مهرى شوهر و خاموش شدن شعلهء احساسات شوهرى او نسبت به زن ، محيط خانوادگى را سرد و تاريك مىكند زيرا حتى احساسات مادرانهء يك زن نسبت به فرزندان بستگى زيادى دارد به احساسات شوهر در بارهء او . به قول خانم بئاتريس ماريو - كه قسمتى از گفتار او را در مقالهء پيش نقل كرديم - احساسات مادرى غريزه نيست ، به اين معنى كه چنين نيست كه به هر حال مادر مقاديرى احساسات ثابت و غير قابل كاهش و افزايش نسبت به فرزندان خود داشته باشد ، و برخوردارى او از عواطف\r\n\r\n","description":"","footnote":"","page_name":" 269 ","page_number":269},
  {"content":"\r\n\r\nشوهر تأثير فراوانى در احساسات مادرى او دارد .\r\nنتيجه اينكه وجود زن بايد از وجود مرد عواطف و احساسات بگيرد تا بتواند فرزندان را از سرچشمهء فياض عواطف خود سيراب كند .\r\nمرد مانند كوهسار است و زن به منزلهء چشمه و فرزندان به منزلهء گلها و گياهها .\r\nچشمه بايد باران كوهساران را دريافت و جذب كند تا بتواند آن را به صورت آب صاف و زلال بيرون دهد و گلها و گياهها و سبزه‌ها را شاداب و خرم نمايد . اگر باران به كوهساران نبارد يا وضع كوهسار طورى باشد كه چيزى جذب زمين نشود ، چشمه خشك و گلها و گياهها مىميرند .\r\nپس همان طورى كه ركن حيات دشت و صحرا باران و بالأخص باران كوهستانى است ، ركن حيات خانوادگى احساسات و عواطف مرد نسبت به زن است . از اين عواطف است كه هم زندگى زن و هم زندگى فرزندان صفا و جلا و خرمى مىگيرد .\r\nوقتى كه احساسات و عواطف مرد نسبت به زن اينچنين وضع و موقعى در روح زندگى خانوادگى دارد ، چگونه ممكن است از قانون به عنوان يك سلاح و يك تازيانه عليه مرد استفاده كرد ؟ .\r\nاسلام با طلاقهاى ناجوانمردانه ، يعنى با اينكه مردى پس از امضاى پيمان زناشويى و احياناً مدتى زندگى مشترك به خاطر هوسِ زن نو يا يك هوس ديگر زن پيشين را از خود براند ، سخت مخالف است . اما راه چاره از نظر اسلام اين نيست كه « ناجوانمرد » را مجبور به نگهدارى زن كند . اينچنين نگهدارى با قانون طبيعى زندگى خانوادگى مغايرت دارد .\r\nاگر زن با زور قانون و قوهء مجريه بخواهد به خانهء شوهر برگردد ، مىتواند آن خانه را اشغال نظامى كند اما نمىتواند بانوى آن خانواده و رابط جذب احساسات از شوهر و دفع احساسات به فرزندان بوده باشد ، و هم نمىتواند وجدان نيازمند به مهر خود را اشباع و اقناع نمايد .\r\nاسلام كوششها كرده كه ناجوانمردى و طلاقهاى ناجوانمردانه از ميان برود و مردان جوانمردانه از زنان نگهدارى و پذيرايى كنند . ولى اسلام بر خود به عنوان يك قانونگذار و بر زن به عنوان مركز منظومهء خانوادگى و رابط جذب و دفع احساسات ، نمىپسندد كه زن را به زور و اجبار در نزد مرد ناجوانمرد نگهدارى كند .\r\nآنچه اسلام كرده است درست نقطهء مقابل كارى است كه غرب و غرب پرستان كرده\r\n\r\n","description":"","footnote":"","page_name":" 270 ","page_number":270},
  {"content":"\r\n\r\nو مىكنند . اسلام با عوامل ناجوانمردى و بىوفايى و هوسبازى سخت نبرد مىكند اما حاضر نيست زن را به زور به ناجوانمرد و بىوفا بچسباند . اما غربيان و غرب پرستان روز به روز بر عوامل ناجوانمردى و بىوفايى و هوسبازى مرد مىافزايند ، آنگاه مىخواهند زن را به زور به مرد هوسباز و بىوفا و ناجوانمرد بچسبانند . . .\r\nتصديق مىفرماييد كه اسلام با اينكه ناجوانمردان را به هيچ وجه در نگهدارى زن مجبور نكرده و آنها را آزاد گذاشته است و همهء مساعى خود را در راه زنده نگه داشتن روح انسانيت و جوانمردى به كار برده است ، عملًا توانسته است به ميزان بسيار قابل توجهى از طلاقهاى ناجوانمردانه بكاهد ، در صورتى كه ديگران كه توجهى به اين مسائل ندارند و همهء سعادتها را از زور و سرنيزه طلب مىكنند موفقيتهاى بسيار كمترى در اين زمينه داشته‌اند . گذشته از طلاقهايى كه به تقاضاى زنان در اثر ناسازگارى و به قول مجلهء نيوزويك به خاطر « كامجويى » زنان صورت مىگيرد ، طلاقهايى كه به وسيلهء بوالهوسى مردان در آنجاها صورت گرفته و مىگيرد از آنچه در ميان ما صورت مىگيرد بسى افزونتر است .\r\n\r\nطبيعت صلح خانوادگى با ساير صلحها جداست\r\nبه‌طور قطع در ميان زن و مرد بايد صلح و سازش برقرار باشد . اما صلح و سازشى كه در زندگى زناشويى بايد حكمفرما باشد با صلح و سازشى كه ميان دو همكار ، دو شريك ، دو همسايه ، دو دولت مجاور و هم مرز بايد برقرار باشد تفاوت بسيار دارد .\r\nصلح و سازش در زندگى زناشويى نظير صلح و سازشى است كه ميان پدران و مادران با فرزندان بايد برقرار باشد كه مساوى است با گذشت و فداكارى و علاقه مندى به سرنوشت يكديگر و شكستن حصار دوگانگى و سعادت او را سعادت خود دانستن و بدبختى او را بدبختى خود دانستن ، بر خلاف صلح و سازش ميان دو همكار يا دو شريك يا دو همسايه يا دو دولت مجاور .\r\nاين گونه صلحها عبارت است از عدم تعرض و عدم تجاوز به حقوق يكديگر . در ميان دو دولت متخاصم « صلح مسلح » هم كافى است . اگر نيروى سومى دخالت كند و نوار مرزى دو كشور را اشغال كند و مانع تصادم نيروهاى دو كشور شود ، صلح برقرار شده است زيرا صلح سياسى جز عدم تعرض و عدم تصادم مفهومى ندارد .\r\nاما صلح خانوادگى غير از صلح سياسى است . در صلح خانوادگى عدم تجاوز به\r\n\r\n","description":"","footnote":"","page_name":" 271 ","page_number":271},
  {"content":"\r\n\r\nحقوق يكديگر كافى نيست ، از صلح مسلح كارى ساخته نيست . چيزى بالاتر و اساسىتر ضرورت دارد ؛ اتحاد و يگانگى و آميخته شدن روحها بايد تحقق پذيرد ، همچنانكه در صلح و سازش ميان پدران و فرزندان نيز چيزى بالاتر از عدم تعرض ضرورى است . متأسفانه مغرب زمين به علل تاريخى و احياناً منطقه‌اى با عواطف ( حتى در محيط خانوادگى ) بيگانه است . صلح خانوادگى از نظر غربى با صلح سياسى يا اجتماعى تفاوتى ندارد . غربى همان طورى كه با تمركز نيرو در مرز دو كشور صلح برقرار مىكند ، مىخواهد با تمركز قوهء دادگسترى در مرز حيات زن و مرد صلح برقرار كند ، غافل از اينكه اساس زندگى خانوادگى برچيده شدن مرز است ، وحدت است ، بيگانه شمردن هر نيروى ديگر است .\r\nغرب پرستان به جاى اينكه مغرب زمين را به اشتباهاتش در مسائل خانوادگى واقف كنند و به افتخارات خود بنازند چنان در همرنگ شدن با آنها سر از پا نمىشناسند كه خودشان را هم فراموش كرده‌اند . اما اين خود گم كردن ديرى نخواهد پاييد و با زمانى كه مشرق زمين شخصيت خود را باز يابد و قلّادهء بندگى غرب را پاره نمايد و به فكر مستقل و فلسفهء مستقل زندگى خويش تكيه كند ، فاصلهء زيادى نداريم .\r\nدر اينجا ذكر دو مطلب لازم است :\r\n\r\nاسلام از هر عامل انصراف از طلاق استقبال مىكند\r\n1 . ممكن است بعضى افراد از گفته‌هاى پيش چنين نتيجه گيرى كنند كه ما مدعى هستيم براى طلاق مرد هيچ گونه مانعى نبايد به وجود آورد ؛ همين كه مردى تصميم به طلاق گرفت بايد راه را از هر جهت به روى او باز گذاشت . خير ، چنين نيست .\r\nآنچه ما در بارهء نظر اسلام گفتيم فقط اين بود كه از زور و جبر قانون نبايد به عنوان مانع در جلو مرد استفاده كرد . اسلام از هر چيزى كه مرد را از طلاق منصرف كند استقبال مىكند . اسلام عمداً براى طلاق شرايط و مقرراتى قرار داده كه طبعاً موجب تأخير افتادن طلاق و غالباً موجب انصراف از طلاق مىگردد .\r\nاسلام علاوه بر اينكه مجريان صيغه و شهود و ديگران را توصيه كرده كه با كوششهاى خود مرد را از طلاق منصرف كنند ، طلاق را جز در حضور دو شاهد عادل صحيح نمىداند ، يعنى همان دو نفرى كه اگر بنا باشد طلاق در حضور آنها صورت بگيرد ، به واسطهء خاصيت عدالت و تقواى خود منتهاى سعى و كوشش را براى ايجاد\r\n\r\n","description":"","footnote":"","page_name":" 272 ","page_number":272},
  {"content":"\r\n\r\nصلح و صفا ميان زن و مرد به كار مىبرند .\r\nاما اينكه امروز معمول شده است كه مجرى طلاق صيغهء طلاق را در حضور دو نفر عادل جارى مىكند كه زوجين را هرگز نديده و نمىشناسد و فقط اسمى از زوجين در حضور آنها برده مىشود ، مطلب ديگرى است و ربطى به نظر و هدف اسلام ندارد . معمول ميان ما اين است كه مجريان طلاق دو نفر عادل را پيدا مىكنند و نام زوجين را در حضور آنها مىبرند ، مثلًا مىگويند : زوج احمد و زوجه فاطمه ؛ من به وكالت از زوج زوجه را طلاق دادم . اما اين احمد و فاطمه كيست ؟ آيا عدلين كه به عنوان شهود صيغهء طلاق را گوش مىكنند آنها را ديده‌اند ؟ آيا اگر روزى بناى شهادت شد مىتوانند شهادت بدهند كه در حضور ما طلاق اين دو نفر بالخصوص جارى شده است ؟ البته نه . پس اين چه جور شهادتى است ؟ من نمىدانم .\r\nبه هر حال يكى از امورى كه موجب انصراف مردان از طلاق مىگردد لزوم حضور عدلين است اگر به صورت صحيحى عمل بشود . اسلام براى ازدواج كه آغاز پيمان است حضور عدلين را شرط ندانسته است زيرا نمىخواسته است عملًا موجبات تأخير افتادن كار خيرى را فراهم كند ، ولى براى طلاق با اينكه پايان كار است حضور عدلين را شرط دانسته است .\r\nهمچنين اسلام در مورد ازدواج عادت ماهانهء زن را مانع وقوع عقد قرار نداده است اما آن را مانع وقوع طلاق قرار داده است ، با اينكه - چنان كه مىدانيم - عادت ماهانهء زن چون مانع آميزش زناشويى زن و مرد است با ازدواج مربوط مىشود نه با طلاق كه فصل جدايى است و زن و مرد از آن به بعد با هم كارى ندارند . قاعدتاً مىبايست اسلام اجراى صيغهء ازدواج را در حال عادت ماهانهء زن جايز نشمارد ، زيرا ممكن است زن و مردى كه تازه به هم مىرسند رعايت لزوم پرهيز در وقت عادت را نكنند بر خلاف طلاق كه فصل جدايى است و عادت ماهانه در آن تأثير ندارد . ولى اسلام از آنجا كه طرفدار « وصل » و مخالف « فصل » است ، زمان عادت را مانع صحت طلاق قرار داده ولى مانع صحت عقد ازدواج قرار نداده است . در بعضى از مواقع سه ماه « تربّص » لازم است تا اجازهء صيغهء طلاق داده شود .\r\nبديهى است اينهمه عايق و مانع ايجاد كردن به منظور اين است كه در اين مدت ناراحتيها و عصبانيتهايى كه موجب تصميم به طلاق شده است از ميان برود و زن و مرد به زندگى عادى خود برگردند .\r\n\r\n","description":"","footnote":"","page_name":" 273 ","page_number":273},
  {"content":"\r\n\r\nبعلاوه ، آنجا كه كراهت از طرف مرد باشد و طلاق به صورت رجعى صورت گيرد ، مدتى را به نام « عده » براى مرد مهلت قرار داده كه مىتواند در آن مدت رجوع كند .\r\nاسلام به ملاحظهء اينكه هزينهء ازدواج و هزينهء عده و نگهدارى فرزندان را به عهدهء مرد گذاشته است ، يك مانع عملى براى مرد تراشيده است . مردى كه بخواهد زن خود را طلاق دهد و زن ديگر بگيرد بايد نفقهء عدهء زن اول را بدهد ، هزينهء فرزندانى كه از او دارد بر عهده بگيرد ، براى زن نو مهر قرار دهد و از نو زير بار هزينهء زندگى او و فرزندانى كه بعداً از او متولد مىشود برود .\r\nاين امور بعلاوهء مسؤوليت سرپرستى كودكان بىمادر ، دورنماى وحشتناكى از طلاق براى مرد مىسازد و خود به خود جلو تصميم او را به طلاق مىگيرد .\r\nگذشته از همهء اينها ، اسلام آنجا كه بيم انحلال و از هم پاشيدگى كانون خانوادگى در ميان باشد ، لازم دانسته است كه دادگاه خانوادگى تشكيل و حكميت برقرار گردد به اين ترتيب كه يك نفر داور به نمايندگى از طرف مرد و يك نفر داور ديگر به نمايندگى از طرف زن براى رسيدگى و اصلاح معين مىشوند .\r\nداوران منتهاى كوشش خود را در بارهء اصلاح آنها به عمل مىآورند و اختلافات آنها را حل مىكنند و احياناً با مشورت قبلى با خود زن و مرد اگر جدايى ميان آنها را اصلح تشخيص دادند آنها را از يكديگر جدا مىكنند . البته اگر در ميان خاندان زوجين افرادى باشند كه صلاحيت حكميت داشته باشند آنها نسبت به ديگران اولويت دارند . اين نصّ قرآن كريم است كه در آيهء 35 از سورهء النساء مىفرمايد :\r\n وَ إِنْ خِفْتُمْ شِقاقَ بَيْنِهِما فَابْعَثُوا حَكَماً مِنْ أَهْلِهِ وَ حَكَماً مِنْ أَهْلِها إِنْ يُرِيدا إِصْلاحاً يُوَفِّقِ اللَّهُ بَيْنَهُما إِنَّ اللَّهَ كانَ عَلِيماً خَبِيراً .  .\r\nيعنى اگر بيم آن داشته باشيد كه ميان زن و شوهر شكاف و جدايى بيفتد ، يك نفر داور از خاندان مرد و يك نفر داور از خاندان زن برانگيزيد . اگر داوران نيت اصلاح داشته باشند خداوند ميان آنها توافق ايجاد مىكند .\r\nخداوند دانا و مطلع است .\r\nصاحب تفسير كشّاف در تفسير كلمهء « حَكَم » مىگويد : « اىْ رَجُلًا مُقْنِعاً رَضِيّاً يَصْلُحُ لِحُكومَةِ الْعَدْلِ وَ الْاصْلاحِ بَيْنَهُما » يعنى كسى كه به عنوان داور انتخاب مىشود بايد مورد اعتماد و داراى نفوذ كلام و منطق نافذ بوده باشد ، پسنديده و شايسته براى\r\n\r\n","description":"","footnote":"","page_name":" 274 ","page_number":274},
  {"content":"\r\n\r\nداورى عادلانه و براى اصلاح باشد . سپس مىگويد : علت اينكه در درجهء اول بايد داورها از ميان خاندان زوج و زوجه انتخاب شوند اين است كه نزديكان زوجين از واقعيات جارى ميان آنها باخبرترند ، و هم علاقهء آنها به اصلاح به واسطهء خويشاوندى از بيگانه بيشتر است . بعلاوه ، زوجين اسرار دل خود را در حضور خويشاوند بهتر از بيگانه آشكار مىكنند . اسرارى را كه حاضر نيستند به بيگانه بگويند به خويشاوندان مىگويند .\r\nراجع به اينكه آيا تشكيل حكميت واجب است يا مستحب ، ميان علما اختلاف است . محققين عقيده دارند اين كار وظيفهء حكومت است و واجب است . شهيد ثانى در مسالك صريحاً فتوا مىدهد كه مسألهء داورى به ترتيبى كه كه گفته شد واجب و ضرورى است و وظيفهء حكّام است كه همواره اين كار را بكنند .\r\nسيد محمد رشيدرضا صاحب تفسير المُنار پس از آن كه رأى مىدهد كه تشكيل حكميت واجب است ، به اختلاف علماى اسلامى راجع به وجوب و استحباب اين كار اشاره مىكند و سپس مىگويد : آنچه عملًا در ميان مسلمين وجود ندارد ، خود اين كار و استفاده از مزاياى بىپايان آن است . طلاقها مرتب صورت مىگيرد و شقاقها و خلافها در خانه‌ها راه مىيابد بدون آنكه از اصل حكميت كه نص قرآن كريم است كوچكترين استفاده‌اى بشود . تمام نيروى علماى مسلمين صرف بحث و جدل در اطراف وجوب و استحباب اين كار شده است . كسى پيدا نشد كه بگويد بالأخره چه واجب و چه مستحب ، چرا قدمى براى عملى شدن آن برنمى داريد ؟ چرا همهء نيروها صرف بحث و جدل مىشود ؟ اگر بناست عمل نشود و مردم از مزاياى آن استفاده نكنند ، چه فرق مىكند كه واجب باشد يا مستحب ؟ .\r\nشهيد ثانى راجع به شروطى كه داورها به خاطر اصلاح ميان زوجين مىتوانند به زوج تحميل كنند اين‌طور مىگويد :\r\n« مثلًا داوران زوج را ملزم مىكنند كه زوجه را در فلان شهر يا فلان خانه سكنى دهد ، يا اينكه فى المثل مادر خود را يا زن ديگر خود را در خانهء او ولو در اتاق جداگانه سكنى ندهد ، يا مثلًا مهر زن را كه به ذمّه گرفته است نقد بپردازد ، يا اگر پولى از زن به قرض گرفته است فوراً بپردازد . »\r\n\r\n","description":"","footnote":"","page_name":" 275 ","page_number":275},
  {"content":"\r\n\r\nغرض اين است كه هر اقدامى كه سبب تأخير اقدام زوج در تصميم به طلاق بشود از نظر اسلام عمل صحيح و مطلوبى است .\r\nاز اينجا پاسخ پرسشى كه در مقالهء 22 به اين صورت مطرح شد : « آيا اجتماع ، يعنى آن هيأتى كه به نام محكمه و غيره نمايندهء اجتماع است ، حق دارد در امر طلاق كه از نظر اسلام مبغوض و منفور است مداخله كند به اين صورت كه از تسريع در تصميم مرد به طلاق جلوگيرى كند ؟ » [ روشن مىشود 
  ] .\r\nجواب اين است : البته مىتواند چنين كارى بكند ، زيرا همهء تصميمهايى كه به طلاق گرفته مىشود نشانهء مرگ واقعى ازدواج نيست . به عبارت ديگر ، همهء تصميمهايى كه در بارهء طلاق گرفته مىشود دليل خاموش شدن كامل شعلهء محبت مرد و سقوط زن از مقام و موقع طبيعى خود و عدم قابليت مرد براى نگهدارى از زن نيست ؛ غالب تصميمها در اثر يك عصبانيت و يا غفلت و اشتباه پيدا مىشود . جامعه هر اندازه و به هر وسيله اقداماتى به عمل آورد كه تصميمات ناشى از عصبانيت و غفلت عملى نشود ، بجاست و مورد استقبال اسلام است .\r\nمحاكم به عنوان نمايندگى از اجتماع مىتوانند متصديان دفاتر طلاق را از اقدام به طلاق - تا وقتى محكمه عدم موفقيت خود را در ايجاد صلح و سازش ميان زوجين به اطلاع آنها نرسانده است - منع كنند . محاكم كوشش خود را در ايجاد صلح و سازش ميان زوجين به عمل مىآورند و فقط هنگامى كه بر محكمه ثابت شد كه امكان صلح و سازش ميان زوجين نيست ، گواهى عدم امكان سازش صادر و به اطلاع صاحبان دفاتر مىرساند .\r\n\r\nسوابق خدمت زن در خانواده\r\n2 . مطلب ديگر اينكه طلاقهاى ناجوانمردانه علاوه بر انحلال كانون مقدس خانوادگى اشكالات خاصى براى شخص زن به وجود مىآورد كه نبايد آنها را ناديده گرفت . زنى سالها با صميميت در خانهء مردى زندگى مىكند و چون ميان او و خودش دوگانگى قائل نيست و آن خانه را خانهء خود و لانهء خود مىداند منتهاى خدمت و مجاهدت را براى سر و سامان دادن به آن خانه به كار مىبرد . غالباً زنها ( به استثناى زنان به اصطلاح طبقات متجدد شهرى ) كار خدمت و زحمت و صرفه جويى در خوراك و لباس و هزينهء خانه را به جايى مىرسانند كه خود مردان را ناراضى مىكنند ؛\r\n\r\n","description":"","footnote":"","page_name":" 276 ","page_number":276},
  {"content":"\r\n\r\nاز آوردن خدمتكار به خاطر اينكه در هزينهء زندگى صرفه جويى شود مضايقه مىنمايند ، نيرو و جوانى و سلامت خود را فداى خانه و لانه و آشيانه و در واقع فداى شوهر مىكنند . اكنون فرض كنيد شوهر چنين زنى پس از سالها زندگى مشترك هوس زن نو و طلاق همسر كهنه به سرش مىزند و مىخواهد زن نو را به لانه و آشيانهء زن اول - كه به قيمت عمر و جوانى و سلامت و آرزوهاى بربادرفتهء او تمام شده - بياورد ؛ مىخواهد با محصول دسترنج زن اول با زن ديگر عياشى و هوسرانى كند . تكليف اين كار چيست ؟ .\r\nاينجا ديگر تنها مسألهء بهم خوردن كانون خانوادگى و گسيخته شدن رابطهء زوجيت مطرح نيست كه گفته شود ناجوانمردى شوهر مرگ ازدواج است و تحميل زن به مرد ناجوانمرد دون شأن و مقام طبيعى زن است .\r\nمسألهء ديگرى مطرح است : مسألهء آواره و بىآشيانه شدن ، مسألهء تحويل دادن آشيانهء خودساخته را به رقيب ، مسألهء هدر رفتن رنجها و كارها و زحمتها و خدمتها مطرح است .\r\nشوهر و كانون خانوادگى و خاموش شدن شعلهء حيات خانوادگى به جهنم ! هر انسانى لانه و آشيانه‌اى مىخواهد و به لانه و آشيانه‌اى كه به دست خود براى خود ساخته است علاقه‌مند است . اگر مرغى را از خانه و لانه‌اى كه براى خود ساخته است بيرون كنند از خود دفاع مىكند . آيا زن حق ندارد از لانه و آشيانهء خود دفاع كند ؟ آيا اين كار از طرف مرد ظلم واضح نيست ؟ اسلام از اين نظر چه فكرى كرده است ؟ .\r\nبه عقيدهء ما اين مشكله كاملًا قابل توجه است . غالب ناراحتيهايى كه به واسطهء طلاقهاى ناجوانمردانه صورت مىگيرد از اين ناحيه است . در اين گونه موارد است كه طلاق تنها فسخ زوجيت نيست ، ورشكستگى و نابودى زن است .\r\nاما همان طورى كه در متن پرسش اشاره شد ، مسألهء خانه و آشيانه با مسألهء طلاق دوتاست ؛ ايندو را از يكديگر بايد تفكيك كرد . از نظر اسلام و مقررات اسلامى اين مشكل حل شده است . اين مشكل از جهل به مقررات اسلامى و از سوء استفادهء مردان از حسن نيت و وفادارى زنان به وجود آمده است .\r\nاين مشكل از آنجا پيدا شده كه غالباً مردان و زنان گمان مىكنند كار و خدمتى كه زن در خانهء مرد مىكند ومحصولى كه از آن كارها پديد مىآيد به مرد تعلق دارد ، بلكه گمان مىكنند مرد حق دارد كه به زن مانند يك برده يا مزدور فرمان دهد و بر زن واجب\r\n\r\n","description":"","footnote":"","page_name":" 277 ","page_number":277},
  {"content":"\r\n\r\nاست كه فرمان او را در اين مسائل بپذيرد ، در صورتى كه مكرر گفته‌ايم كه زن از نظر كار و فعاليت آزادى كامل دارد و هر كارى كه مىكند به شخص خود او تعلق دارد و مرد حق ندارد به صورت يك كارفرما در مقابل زن ظاهر شود . اسلام با استقلال اقتصادى كه به زن داده و بعلاوه هزينهء زندگى او و فرزندانش را به عهدهء مرد گذاشته است ، به او فرصت كافى و كامل داده كه خود را از نظر مال و ثروت و امكانات يك زندگى آبرومندانه از مرد مستغنى نمايد به طورى كه طلاق و جدايى از اين نظر براى او نگرانى به وجود نياورد . زن تمام چيزهايى كه خود براى لانه و آشيانهء خود فراهم آورده بايد متعلق به خود بداند و مرد حق ندارد آنها را از او بگيرد . اين گونه نگرانيها در رژيمهايى وجود دارد كه زن را مجبور به كار كردن در خانهء شوهر مىدانند و محصول كار او را هم متعلق به شوهر مىدانند نه به خود او .\r\nنگرانيهايى هم كه در ميان مردم ما وجود دارد غالباً ناشى از جهالت و بىخبرى از قانون اسلامى است .\r\nعلت اين ناراحتيها سوء استفادهء مرد از وفادارى زن است . برخى از زنان نه به خاطر بىخبرى از قانون اسلام بلكه به خاطر اعتماد به شوهران در خانهء آنها فداكارى مىكنند ؛ دلشان مىخواهد حساب من و تو در كار نباشد ، سخن مال من و تو در ميان نباشد . از اين رو در فكر خود و در فكر استفاده از فرصتى كه اسلام به آنها داده است نمىافتند . يك وقت چشم باز مىكنند كه مىبينند عمر خود را در فداكارى براى يك عنصر بىوفا صرف كرده‌اند و فرصتهاى كافى كه اسلام به آنها داده است از كف داده‌اند .\r\nاين گونه زنان از اول بايد توجه داشته باشند كه « چه خوش بىمهربانى از دو سر بى » . اگر بناست زن از حق شرعى خود در اندوختن مال و ثروت و تشكيل لانه و آشيانه به نام خود صرف نظر كند و نيروى كار خود را هديهء مرد نمايد ، مرد هم در عوض به حكم «  وَ إِذا حُيِّيتُمْ بِتَحِيَّةٍ فَحَيُّوا بِأَحْسَنَ مِنْها أَوْ رُدُّوها  » « 1 » بايد به همان اندازه يا بيشتر به عنوان هديه و بخشش نثار زن نمايد . در ميان مردان باوفا هميشه معمول بوده و هست كه در عوض فداكاريها و خدمات صادقانهء زن ، اشياء گرانبها و خانه و يا مستغلّ ديگرى به زن خود هديه كرده‌اند .\r\nبه هر حال مقصود اين است كه مشكلهء بىآشيانه شدن زن به قانون طلاق مربوط نيست ، تغيير قانون طلاق آن را اصلاح نمىكند . اين مشكله به مسألهء استقلال و عدم\r\n\r\n\r\n\r\n\r\n","description":"","footnote":"\r\n( 1 ) . نساء / 86 .\r\n","page_name":" 278 ","page_number":278},
  {"content":"\r\n\r\nاستقلال اقتصادى زن مربوط است و اسلام آن را حل كرده است . اين مشكله در ميان ما از بىخبرى گروهى از زنان از تعاليم اسلامى ، و غفلت و ساده دلى گروهى ديگر ناشى مىشود . زنان اگر به فرصتى كه اسلام در اين زمينه به آنها داده است آگاه شوند و در فداكارى و گذشت در راه شوهر ، ساده دلى نشان ندهند ، اين مشكل خود به خود حل شده است .\r\n\r\n","description":"","footnote":"","page_name":" 279 ","page_number":279},
  {"content":"\r\n\r\n\r\nحق طلاق\r\nخوانندهء محترم در ياد دارد كه در فصل 22 گفتيم ناراحتيهاى طلاق در ميان ما از دو ناحيه است : يكى از ناحيهء طلاقهاى ناجوانمردانه و ناشى از بىوفايى و نامردمى برخى از مردان ، ديگر از ناحيهء خودداريهاى ناجوانمردانهء برخى مردان از طلاق زنى كه اميد سازش ميان آنها نيست و فقط به خاطر زجر دادن زن نه به خاطر زندگى با او از طلاق خوددارى مىكنند .\r\nدر دو فصل پيش راجع به قسمت اول بحث كرديم . گفتيم اسلام از هر وسيله‌اى كه مانع طلاقهاى ناجوانمردانه بشود استقبال مىكند و خود با تدابير خاصى سعى كرده كه اين گونه طلاقها صورت نگيرد . اسلام فقط با استعمال زور و استفاده از قوهء قهريه براى برقرارى روابط خانوادگى مخالف است .\r\nاز آنچه گفته شد معلوم شد كه خانواده از نظر اسلام يك واحد زنده است و اسلام كوشش مىكند اين موجود زنده به حيات خود ادامه دهد . اما وقتى كه اين موجود زنده مرد ، اسلام با نظر تأسف به آن مىنگرد و اجازهء دفن آن را صادر مىكند ولى حاضر نيست پيكرهء او را با مومياى قانون موميايى كند و با جسد موميايى شدهء او خود را سرگرم نمايد .\r\nمعلوم شد علت اينكه مرد حق طلاق دارد اين است كه رابطهء زوجيت بر پايهء علقهء\r\n\r\n","description":"","footnote":"","page_name":" 280 ","page_number":280},
  {"content":"\r\n\r\nطبيعى است و مكانيسم خاصى دارد ؛ كليد استحكام بخشيدن و هم كليد سست كردن و متلاشى كردن آن را خلقت به دست مرد داده است . هر يك از زن و مرد به حكم خلقت نسبت به هم وضع و موقع خاصى دارند كه قابل عوض شدن يا همانند شدن نيست . اين وضع و موقع خاص به نوبهء خود علت امورى است و از آن جمله حق طلاق است . و به عبارت ديگر علت اين امر نقش خاص و جداگانه‌اى است كه هر يك از زن و مرد در مسألهء عشق و جفتجويى دارند نه چيز ديگر .\r\n\r\nحق طلاق ناشى از نقش خاص مرد . در مسألهء عشق است نه از مالكيت او\r\nاز اينجا شما مىتوانيد به ارزش تبليغات عناصر ضد اسلام پى ببريد . اين عناصر گاهى مىگويند : علت اينكه اسلام به مرد حق طلاق داده است اين است كه زن را صاحب اراده و ميل و آرزو نمىشناسد ، او را در رديف اشياء مىداند نه اشخاص ، اسلام مرد را مالك زن مىداند و طبعاً به حكم « النّاسُ مُسَلَّطونَ عَلى امْوالِهِمْ » به او حق مىدهد هر وقت بخواهد مملوك خود را رها كند .\r\nمعلوم شد منطق اسلام مبتنى بر مالكيت مرد و مملوكيت زن نيست . معلوم شد منطق اسلام خيلى دقيقتر و عاليتر از سطح افكار اين نويسندگان است . اسلام با شعاع وحى به نكات و رموزى در اساس و سازمان بنيان خانوادگى پى برده است كه علم پس از چهارده قرن خود را به آنها نزديك مىكند .\r\n\r\nطلاق از آن جهت رهايى است كه . ماهيت طبيعى ازدواج تصاحب است\r\nو گاهى مىگويند : طلاق چرا صورت رهايى دارد ؟ حتماً بايد صورت قضايى داشته باشد . به اينها بايد گفت : طلاق از آن جهت رهايى است كه ازدواج تصاحب است . شما اگر توانستيد قانون جفتجويى را در مطلق جنس نر و ماده عوض كنيد و حالت طبيعى ازدواج را از صورت تصاحب خارج كنيد ، اگر توانستيد در روابط جنس نر و جنس ماده ( اعم از انسان و حيوان ) براى هر يك از آنها نقش مشابه يكديگر به وجود آوريد و قانون طبيعت را تغيير دهيد ، مىتوانيد طلاق را از صورت رهايى خارج كنيد .\r\n\r\n","description":"","footnote":"","page_name":" 281 ","page_number":281},
  {"content":"\r\n\r\nيكى از اين عناصر مىنويسد :\r\n« عقد ازدواج را عموماً فقهاى شيعه از عقود لازمه شمرده‌اند و قانون مدنى ايران هم به ظاهر آن را عقد لازم مىداند . و ليكن من مىخواهم بگويم عقد نكاح مطابق فقه اسلام و قانون مدنى ايران فقط نسبت به زن لازم است ، نسبت به مرد عقدى است جايز زيرا او هر وقت مىتواند اثر عقد مذكور را از بين برده ازدواج را به هم بزند . » .\r\nسپس مىگويد :\r\n« عقد ازدواج نسبت به مرد جايز است و نسبت به زن لازم مىباشد و اين يك بىعدالتى قانونى است كه زن را اسير مرد قرار داده است . من هر وقت عبارت مادهء 1133 قانون مدنى كشور شاهنشاهى ايران را ( قانون حق مرد به طلاق ) مىخوانم ، از بانوان ايرانى و از اين مدارس و دانشگاهها و از اين قرن اتم و اقمار و دموكراسى خجالت مىكشم . » .\r\nاين آقايان اولًا نتوانسته‌اند يك امر واضحى را درك كنند و آن اينكه طلاق غير از فسخ ازدواج است . اينكه مىگويند عقد ازدواج طبيعتاً لازم است ، يعنى هيچ يك از زوجين ( به استثناى موارد خاصى ) حق فسخ ندارند . اگر عقد فسخ شود تمام آثار آن از ميان مىرود و كأن لم يكن مىشود . در مواردى كه عقد ازدواج فسخ مىگردد ، تمام آثار و از آن جمله مهر از ميان مىرود ، زن حق مطالبهء آن را ندارد ، همچنين نفقهء ايام عده ندارد ، بر خلاف طلاق كه علقهء زوجيت را از ميان مىبرد ولى آثار عقد را به كلى از ميان نمىبرد . اگر مردى زنى را عقد كند و براى او فرضاً پانصدهزارتومان مهر قرار دهد و بعد از يك روز زندگى زناشويى بخواهد زن را طلاق دهد ، بايد تمام مهر را بعلاوهء نفقهء ايام عده بپردازد . و اگر مرد بعد از عقد و قبل از ارتباط زناشويى زن را طلاق دهد بايد نصف مهر را بپردازد ، و چون چنين زنى عده ندارد نفقهء ايام عده طبعاً موضوع ندارد . پس معلوم مىشود طلاق نمىتواند همهء آثار عقد را از ميان ببرد ، در صورتى كه اگر ازدواج نامبرده فسخ بشود زن حق مهر ندارد . از همين جا معلوم مىشود طلاق غير فسخ است . حق طلاق با لازم بودن عقد ازدواج منافات ندارد .\r\n\r\n","description":"","footnote":"","page_name":" 282 ","page_number":282},
  {"content":"\r\n\r\nاسلام دو حساب قائل شده است : حساب فسخ و حساب طلاق . حق فسخ را در مواردى قرار داده است كه پاره‌اى از عيوب در مرد يا زن باشد . اين حق را ، هم به مرد داده و هم به زن ، بر خلاف حق طلاق كه در صورت مردن و بىجان شدن حيات خانوادگى صورت مىگيرد و منحصر به مرد است .\r\nاينكه اسلام حساب طلاق را از حساب فسخ جدا كرده و براى طلاق مقررات جداگانه‌اى وضع كرده است ، مىرساند كه در منطق اسلام اختيار طلاق مرد ناشى از اين نيست كه اسلام خواسته امتيازى به مرد داده باشد .\r\nبه اين اشخاص بايد گفت كه براى اينكه از مدارس و دانشگاهها و اقمار مصنوعى خجالت نكشيد ، بهتر اين است مدتى به خود زحمت بدهيد درس بخوانيد تا هم فرق فسخ و طلاق را دريابيد و هم با فلسفهء عميق و دقيق اجتماعى و خانوادگى اسلامى آشنا بشويد ، كه نه تنها از مدارس و دانشگاهها خجالت نكشيد بلكه با گردن فرازى از مقابل آنها عبور كنيد . اما افسوس كه جهل دردى است سخت بى درمان .\r\n\r\nجريمهء طلاق\r\nدر بعضى از قوانين جهان براى جلوگيرى از طلاق ، جريمه برايش معين مىكرده‌اند . من نمىدانم در قوانين امروز جهان چنين قانونى وجود دارد يا نه ، ولى مىنويسند كه امپراطورهاى مسيحى رم براى شوهرى كه بدون علت موجّه زن خود را طلاق دهد مجازات قائل شده بودند .\r\nبديهى است كه اين ، نوعى ديگر استفاده از اعمال زور براى ثبات بنيان خانوادگى است و نتيجه بخش نمىباشد .\r\n\r\nحق طلاق براى زن به صورت حق تفويضى\r\nدر اينجا ذكر يك مطلب لازم است و آن اينكه همهء سخنان ما در بارهء اين بود كه طلاق به صورت يك حق طبيعى از مختصات مرد است . اما اينكه مرد مىتواند به عنوان توكيل مطلقاً يا در موارد خاصى از طرف خود به زن حق طلاق بدهد ، مطلب ديگرى است كه هم در فقه اسلامى مورد قبول است و هم قانون مدنى ايران به آن تصريح كرده است . ضمناً براى اينكه مرد از توكيل خود صرف نظر نكند و اين حق تفويضى را از زن سلب ننمايد يعنى به صورت وكالت بلاعزل درآيد ، معمولًا اين\r\n\r\n","description":"","footnote":"","page_name":" 283 ","page_number":283},
  {"content":"\r\n\r\nتوكيل را به عنوان شرط ضمنى در يك عقد لازم قرار مىدهند . به موجب اين شرط ، زن مطلقاً يا در موارد خاصى كه قبلًا معين شده است مىتواند خود را مطلّقه نمايد .\r\nلهذا از قديم الايام زنانى كه از بعضى جهات نسبت به شوهران آينده‌شان نگرانى داشتند ، به صورت شرط ضمن العقد براى خود حق طلاق را محفوظ مىداشتند و عنداللزوم از آن استفاده مىكردند .\r\nعليهذا از نظر فقه اسلامى زن حق طلاق به صورت طبيعى ندارد اما به صورت قراردادى يعنى به صورت شرط ضمن العقد مىتواند داشته باشد .\r\nمادهء 1119 قانون مدنى چنين مىگويد :\r\n« طرفين عقد ازدواج مىتوانند هر شرطى كه مخالف با مقتضاى عقد مزبور نباشد در ضمن عقد ازدواج يا عقد لازم ديگر بنمايند ، مثل اينكه شرط شود هر گاه شوهر ، زن ديگر بگيرد يا در مدت معينى غايب شود يا ترك انفاق نمايد يا بر عليه حيات زن سوء قصد كند يا سوء رفتارى نمايد كه زندگانى آنها با يكديگر غير قابل تحمل شود ، زن وكيل و وكيل در توكيل باشد كه پس از اثبات تحقق شرط در محكمه و صدور حكم نهايى خود را مطلّقه نمايد . » .\r\nچنان كه ملاحظه مىفرماييد ، اينكه مىگويند از نظر فقه اسلامى و قانون مدنى ايران طلاق حق يكجانبه است كه به مرد داده شده و از زن به كلى سلب شده ، سخن صحيحى نيست .\r\nاز نظر فقه اسلامى و هم از نظر قانون مدنى ايران ، حق طلاق به صورت يك حق طبيعى براى زن وجود ندارد ولى به صورت يك حق قراردادى و تفويضى مىتواند وجود داشته باشد .\r\nاكنون نوبت آن است كه به قسمت دوم بحث خود يعنى موضوع امتناعهاى ناجوانمردانه و ستمگرانهء بعضى از مردان از طلاق بپردازيم ، ببينيم آيا اسلام راه حلى براى اين مشكل - كه حقيقتاً هم مشكل بزرگى است - پيش بينى كرده يا نه . در فصل آينده در اطراف اين مطلب تحت عنوان « طلاق قضايى » بحث خواهيم كرد . ضمناً از اينكه سخن ما در قسمت اول طولانى شد معذرت مىخواهم .\r\n\r\n","description":"","footnote":"","page_name":" 284 ","page_number":284},
  {"content":"\r\n\r\n\r\nطلاق قضايى\r\nطلاق قضايى يعنى طلاقى كه به وسيلهء قاضى نه به وسيلهء زوج صورت بگيرد .\r\nدر بسيارى از قوانين جهان اختيار طلاق مطلقاً در دست قاضى است و تنها محكمه است كه مىتواند به طلاق و انحلال زوجيت رأى بدهد . از نظر اين قوانين تمام طلاقها طلاق قضايى است . ما در مقالات گذشته با توجه به روح ازدواج و هدف از تشكيل كانون خانوادگى و مقام و موقعى كه زن بايد در محيط خانوادگى داشته باشد ، بطلان اين نظريه را روشن كرديم و ثابت كرديم طلاقهايى كه جريان عادى خود را طى مىكند نمىتواند بسته به نظر قاضى باشد .\r\nبحث فعلى ما در اين است كه آيا از نظر اسلام قاضى ( با همهء شرايط سخت و سنگينى كه اسلام براى قاضى قائل است ) در هيچ شرايط و اوضاع و احوالى حق طلاق ندارد ، يا اينكه در شرايط خاصى چنين حقى براى قاضى پيدا مىشود هرچند آن شرايط خيلى استثنايى و نادرالوجود بوده باشد .\r\nطلاق حق طبيعى مرد است اما به شرط اينكه روابط او با زن جريان طبيعى خود را طى كند . جريان طبيعى روابط شوهر با زن به اين است كه اگر مىخواهد با زن زندگى كند از او به خوبى نگهدارى كند ، حقوق او را ادا نمايد ، با او حسن معاشرت داشته باشد ، و اگر سر زندگى با او را ندارد به خوبى و نيكى او را طلاق دهد ؛ يعنى از طلاق او\r\n\r\n","description":"","footnote":"","page_name":" 285 ","page_number":285},
  {"content":"\r\n\r\nامتناع نكند ، حقوق واجبهء او را بعلاوهء مبلغى ديگر به عنوان سپاسگزارى به او بپردازد (  وَ مَتِّعُوهُنَّ عَلَى الْمُوسِعِ قَدَرُهُ وَ عَلَى الْمُقْتِرِ قَدَرُهُ  ) « 1 » و علقهء زناشويى را پايان يافته اعلام كند .\r\nاما اگر جريان طبيعى خود را طى نكند چطور ؟ يعنى اگر مردى پيدا شود كه نه سر زندگى و حسن معاشرت و تشكيل كانون خانوادگى سعادتمندانه و اسلام پسندانه دارد و نه زن را آزاد مىگذارد كه دنبال كار خود برود ، به عبارت ديگر نه به وظايف زوجيت و جلب نظر و رضايت زن تن مىدهد و نه به طلاق رضايت مىدهد ، در اينجا چه بايد كرد ؟ .\r\nطلاق طبيعى نظير زايمان طبيعى است كه خود به خود جريان طبيعى خود را طى مىكند . اما طلاق از طرف مردى كه نه به وظايف خود عمل مىكند و نه به طلاق تن مىدهد ، نظير زايمان غير طبيعى است كه با كمك پزشك و جراح نوزاد را بايد بيرون آورد .\r\n\r\nآيا بعضى ازدواجها سرطان است و زن بايد بسوزد و بسازد ؟\r\nاكنون ببينيم اسلام در بارهء اين گونه طلاقها و اين گونه مردان چه مىگويد . آيا باز هم مىگويد كار طلاق صد در صد بسته به نظر مرد است و اگر چنين مردى به طلاق رضايت نداد ، زن بايد بسوزد و بسازد و اسلام دستها را روى يكديگر مىگذارد و از دور اين وضع ظالمانه را تماشا مىكند ؟ .\r\nعقيدهء بسيارى همين است . مىگويند : از نظر اسلام اين كار چاره پذير نيست . اين يك نوع سرطان است كه احياناً افرادى گرفتار آن مىشوند و چاره ندارد . زن بايد بسوزد و بسازد تا تدريجاً شمع حياتش خاموش شود .\r\nبه عقيدهء اينجانب اين طرز تفكر با اصول مسلّم اسلام تضاد قطعى دارد . دينى كه همواره دم از عدل مىزند ، « قيام به قسط » يعنى برقرارى عدالت را به عنوان يك هدف اصلى و اساسى همهء انبيا مىشمارد (  لَقَدْ أَرْسَلْنا رُسُلَنا بِالْبَيِّناتِ وَ أَنْزَلْنا مَعَهُمُ الْكِتابَ وَ الْمِيزانَ لِيَقُومَ النَّاسُ بِالْقِسْطِ  ) « 2 » چگونه ممكن است براى چنين ظلم فاحش و واضحى\r\n\r\n\r\n\r\n\r\n","description":"","footnote":"\r\n( 1 ) . بقره / 236 .\r\n( 2 ) . حديد / 25 .\r\n","page_name":" 286 ","page_number":286},
  {"content":"\r\n\r\nچاره انديشى نكرده باشد ؟ ! مگر ممكن است اسلام قوانين خود را به صورتى وضع كند كه نتيجه‌اش اين باشد كه بيچاره‌اى مانند يك بيمار سرطانى رنج بكشد تا بميرد ؟ ! .\r\nموجب تأسف است كه برخى افراد با اينكه اقرار و اعتراف دارند كه اسلام دين « عدل » است و خود را از « عدليه » مىشمارند ، اينچنين نظر مىدهند . اگر بنا بشود قانون ظالمانه‌اى را تحت عنوان « سرطان » به اسلام ببنديم ، مانعى نخواهد بود كه قانون ستمگرانهء ديگرى را به عنوان « كزاز » و قانون ديگرى را به بهانهء « سل » و قانون ديگرى را به عنوان « فلج اعصاب » و قوانين ستمگرانهء ديگرى را به بهانه‌هاى ديگر بپذيريم .\r\nاگر اينچنين است پس اصل « عدل » كه ركن اساسى تقنين اسلامى است كجا رفت ؟ « قيام به قسط » كه هدف انبياست كجا رفت ؟ .\r\nمىگويند : سرطان . عرض مىكنم : بسيار خوب ، سرطان . آيا اگر بيمارى دچار سرطان شد و با يك عمل ساده بشود سرطان را عمل كرد ، نبايد فورى اقدام كرد و جان بيمار را نجات داد ؟ .\r\nزنى كه به همسرى مردى براى زندگى با او تن مىدهد و بعد اوضاع و احوال به صورتى درمىآيد كه آن مرد از اختيارات خود سوء استفاده مىكند و از طلاق زن نه به خاطر زندگى و همسرى بلكه براى اينكه از ازدواج آيندهء او با يك شوهر واقعى و مناسب جلوگيرى كند و به تعبير قرآن او را « كالمعلّقه » نگه دارد خوددارى مىكند ، حقاً چنين زنى مانند يك بيمار سرطانى گرفتار است . اما اين سرطان سرطانى است كه به سهولت قابل عمل است . بيمار پس از يك عمل ساده شفاى قطعى و كامل خود را باز مىيابد . اين گونه عمل و جراحى به دست حاكمان و قاضيان شرعى واجد شرايط امكان پذير است .\r\nهمچنانكه در مقالات پيش اشاره كرديم يكى از دو مشكل بزرگ در جامعهء ما امتناعهايى است كه برخى مردان ستمگر از طلاق مىكنند و از اين راه به نام دين و به بهانهء دين ستم بزرگى مرتكب مىشوند . اين ستمگريها به ضميمهء آن طرز تفكر غلط به نام اسلام و دين كه مىگويد زن بايد اين گونه ستمها را به عنوان يك سرطان غيرقابل علاج تحمل كند ، بيش از هر تبليغ سوء ديگر عليه اسلام اثر گذاشته است .\r\nبا اينكه بحث در اين مطلب جنبهء فنى و تخصصى دارد و از حدود اين سلسله مقالات خارج است ، لازم مىدانم اندكى در اطراف اين مطلب بحث كنم تا بر بدبينان\r\n\r\n","description":"","footnote":"","page_name":" 287 ","page_number":287},
  {"content":"\r\n\r\nروشن كنم كه آنچه اسلام مىگويد غير اين حرفهاست .\r\n\r\nبن بست‌ها\r\nاين گونه بن بست‌ها منحصر به مسائل ازدواج و طلاق نيست ، در موارد ديگر از قبيل مسائل مالى نيز پيش مىآيد . نخست ببينيم آيا اسلام در غير مورد ازدواج و طلاق با اين بن بست‌ها چه كرده است . آيا اينها را به صورت بن بست و به صورت يك پديدهء چاره ناپذير پذيرفته است يا بن بست را از ميان برده و چاره كرده است ؟ .\r\nفرض كنيد دو نفر از راه ارث يا از راه ديگر ، مالك يك كالاى غيرقابل تقسيم از قبيل يك گوهر يا يك انگشتر يا اتومبيل يا تابلو نقاشى مىشوند و حاضر نيستند مشتركاً از آن استفاده كنند به اينكه گاهى در اختيار يكى از آنها باشد و گاهى در اختيار ديگرى . هيچ كدام از آنها هم حاضر نيست سهم خود را به ديگرى بفروشد و هيچ گونه توافق ديگرى نيز در زمينهء استفاده از آن مال در ميان آنها صورت نمىگيرد . از طرفى مىدانيم تصرف هر يك از آنها در آن مال موقوف به اذن و رضايت طرف ديگر است . در اين گونه موارد چه بايد كرد ؟ آيا بايد آن مال را معطل و بلااستفاده گذاشت و موضوع را به صورت يك مشكلهء لاينحل و يك حادثهء بغرنج غير قابل علاج رها كرد يا اينكه اسلام براى اين گونه امور راه چاره معين كرده است ؟ .\r\nحقيقت اين است كه فقه اسلامى اين مسائل را به صورت يك مشكلهء لاينحل نمىپذيرد . حق مالكيت و اصل تسلط بر مال را آنجا كه منجر به بىاستفاده ماندن مال باشد محترم نمىشمارد . در اين گونه موارد به خاطر جلوگيرى از بلااستفاده ماندن ثروت ، به حاكم شرعى به عنوان يك امر اجتماعى و يا به قاضى به عنوان يك مسألهء اختلافى اجازه مىدهد كه على رغم لجاجت و امتناع صاحبان حقوق ، ترتيب صحيحى بدهند . مثلًا مال مورد نظر اجاره داده شود و مال الاجاره ميان آنها تقسيم شود و يا آن مال فروخته شود و قيمت آن در ميان آنها قسمت بشود . به هر حال وظيفهء حاكم يا قاضى است كه به عنوان « ولىّ ممتنع » ترتيب صحيحى به اين كار بدهد . هيچ ضرورتى ندارد كه صاحبان اصلى مال رضايت بدهند يا ندهند .\r\nچرا در اين گونه موارد رعايت حق مالكيت كه يك حق قانونى است نمىشود ؟\r\nبراى اينكه اصل ديگرى در كار است : اصل جلوگيرى از ضايع شدن و بلا استفاده ماندن مال . رعايت مالكيت و تسلط صاحبان مال تا آنجا لازم است كه منجر به ركود و\r\n\r\n","description":"","footnote":"","page_name":" 288 ","page_number":288},
  {"content":"\r\n\r\nتعطيل و بلا استفاده ماندن مال و ثروت نشود .\r\nفرض كنيد مال مورد اختلاف گوهر يا شمشير يا چيز ديگرى از اين قبيل است و هيچ يك از آنها حاضر نيست سهم خود را به ديگرى بفروشد ، اما هر دو نفر حاضرند آن را دو نيم كنند و هر كدام نيمى از آن را ببرد ؛ يعنى كار لجاجت را به آنجا كشانده‌اند كه توافق كرده‌اند آن مال را از ارزش بيندازند . بديهى است گوهر يا شمشير يا اتومبيلى كه دو نيم بشود از ارزش مىافتد . آيا اسلام اجازه مىدهد ؟ خير ، چرا ؟ چون تضييع مال است .\r\nعلامهء حلّى از بزرگان درجهء اول فقهاى اسلام مىگويد : اگر آنها بخواهند چنين كارى بكنند حاكم بايد جلو آنها را بگيرد . توافق صاحبان ثروت كافى نيست كه به آنها اجازهء چنين كارى داده شود .\r\n\r\nبن بست طلاق\r\nاكنون ببينيم در مسألهء طلاق چه بايد كرد . اگر مردى سر ناسازگارى دارد ، حقوق و وظايفى را كه اسلام برعهدهء او گذاشته است كه بعضى مالى است ( نفقات ) و بعضى اخلاقى است ( حسن معاشرت ) و بعضى مربوط به امر جنسى است ( حق همخوابگى و آميزش ) انجام نمىدهد ، خواه هيچ يك از اين حقوق و وظايف را ادا نكند يا بعضى از آنها را ، در عين حال حاضر هم نيست زن را طلاق دهد ؛ در اينجا چه بايد كرد ؟ آيا اصل لازم و مورد اهميتى از نظر اسلام وجود دارد كه اسلام به حاكم يا قاضى شرعى اجازهء مداخله بدهد ( همان طورى كه در مورد اموال چنين اجازه‌اى مىدهد ) يا چنين اصلى وجود ندارد ؟\r\n\r\nنظر آيت اللَّه حلّى\r\nمن در اينجا رشتهء سخن را به دست يكى از فقهاى طراز اول عصر حاضر ، آيت اللَّه حلّى ، مقيم نجف اشرف مىدهم . معظم له در رساله‌اى به نام « حقوق الزوجيه » در بارهء اين مطلب نظر داده‌اند .\r\nخلاصهء نظريهء ايشان در آنچه مربوط به حقوق زن و امتناع مرد است اين است :\r\n« ازدواج پيمان مقدسى است . در عين حال نوعى شركت ميان دو انسان است و يك\r\n\r\n","description":"","footnote":"","page_name":" 289 ","page_number":289},
  {"content":"\r\n\r\nسلسله تعهدات براى طرفين به وجود مىآورد . تنها با انجام آن تعهدات است كه سعادت طرفين تأمين مىگردد . بعلاوه ، سعادت اجتماع نيز بستگى دارد به سعادت آنها و انجام يافتن تعهدات آنها در برابر يكديگر .\r\nحقوق عمدهء زوجه عبارت است از نفقه و كسوه ، حق همخوابگى و زناشويى ، حسن معاشرت اخلاقى .\r\nاگر مرد از انجام تعهدات خود نسبت به زن شانه خالى كند و از طلاق نيز خوددارى كند ، تكليف زن چيست و چگونه بايد با مرد مقابله شود ؟ .\r\nدر اينجا دو راه فرض مىشود : يكى اينكه حاكم شرعى حق دخالت داشته باشد و با اجراى طلاق كار را يكسره كند ، ديگر اينكه زن نيز به نوبهء خود از انجام تعهدات خود در برابر مرد خوددارى نمايد .\r\nاما از نقطه نظر اول يعنى دخالت حاكم شرعى ، ببينيم روى چه اصل و چه مجوزى حاكم شرعى در اين گونه موارد حق دخالت دارد .\r\nقرآن كريم در سورهء بقره چنين مىفرمايد : «  الطَّلاقُ مَرَّتانِ فَإِمْساكٌ بِمَعْرُوفٍ أَوْ تَسْرِيحٌ بِإِحْسانٍ . . .  » « 1 » يعنى حق طلاق ( و رجوع ) دو نوبت بيش نيست . از آن پس يا نگهدارى به شايستگى و يا رها كردن به نيكى .\r\nو باز در سورهء بقره مىفرمايد : «  وَ إِذا طَلَّقْتُمُ النِّساءَ فَبَلَغْنَ أَجَلَهُنَّ فَأَمْسِكُوهُنَّ بِمَعْرُوفٍ أَوْ سَرِّحُوهُنَّ بِمَعْرُوفٍ وَ لا تُمْسِكُوهُنَّ ضِراراً لِتَعْتَدُوا وَ مَنْ يَفْعَلْ ذلِكَ فَقَدْ ظَلَمَ نَفْسَهُ  » « 2 » يعنى هر گاه زنان را طلاق داديد و موقع عدهء آنها رسيد ، يا از آنها به خوبى نگهدارى كنيد و يا به خوبى جلوشان را باز بگذاريد . مبادا براى اينكه به آنها ستم كنيد آنها را به شكل زيان آورى نگهدارى كنيد . هر كه چنين كند بايد بداند كه به خويشتن ستم كرده است .\r\nاز اين آيات يك اصل كلى استفاده مىشود و آن اينكه هر مردى در زندگى خانوادگى يكى از دو راه را بايد انتخاب كند : يا تمام حقوق و وظايف را به خوبى و شايستگى انجام دهد ( امساك به معروف نگهدارى به شايستگى ) و يا علقهء زوجيت را قطع و زن را رها نمايد ( تسريح به احسان رها كردن به نيكى ) . شق\r\n\r\n\r\n\r\n\r\n","description":"","footnote":"\r\n( 1 ) . بقره / 229 .\r\n( 2 ) . بقره / 231 .\r\n","page_name":" 290 ","page_number":290},
  {"content":"\r\n\r\nسوم يعنى اينكه زن را طلاق ندهد و به خوبى و شايستگى هم از او نگهدارى نكند ، از نظر اسلام وجود ندارد . جملهء «  وَ لا تُمْسِكُوهُنَّ ضِراراً لِتَعْتَدُوا  » همان شق سوم را نفى مىكند . و بعيد نيست كه جملهء فوق مفهوم اعمّى داشته باشد ؛ هم شامل مواردى بشود كه زوج عمداً و تقصيراً زندگى را بر زن سخت و زيان‌آور مىكند ، و هم شامل مواردى بشود كه هرچند زوج تقصير و عمدى ندارد ولى به هر حال نگهدارى زن جز زيان و ضرر براى زن چيزى نيست .\r\nاين آيات هرچند در مورد عده و رجوع و عدم رجوع مرد وارد شده و تكليف مرد را روشن مىكند كه رجوع او بايد برپايهء اساسى باشد ، به خاطر اين باشد كه بخواهد از زن به شايستگى نگهدارى كند نه به خاطر اينكه بخواهد زن بيچاره را اذيت كند ، اما اختصاص به اين مورد ندارد ؛ يك اصل كلى است و حقوق زوجيت را در همه وقت و همه حال بيان مىكند ؛ يعنى زوج به‌طور كلى در زندگى بايد يكى از دو راه گذشته را انتخاب كند و راه سومى برايش وجود ندارد .\r\nبعضى از فقها از همين جا دچار لغزش شده ، خيال كرده‌اند اين آيات مخصوص مردانى است كه مىخواهند در عده رجوع كنند . خير ، اين آيات تكليف همهء مردان را در هر حال در برابر همسرشان روشن مىكند . دليل ما بر اين مطلب ، گذشته از سياق آيات اين است كه ائمهء اطهار به اين آيات در غير مورد عده نيز استدلال و استشهاد كرده‌اند ، مثل اينكه امام باقر عليه السلام فرمود : ايلاكننده ( يعنى كسى كه قسم مىخورد كه با زن خود نزديكى نكند ) پس از چهار ماه اجباراً بايد قسم خود را بشكند و كفاره بدهد و يا زن خود را طلاق دهد ، زيرا خداوند مىفرمايد : «  فَإِمْساكٌ بِمَعْرُوفٍ أَوْ تَسْرِيحٌ بِإِحْسانٍ  » .\r\nامام صادق در مورد مردى كه به مرد ديگر وكالت داده بود كه زنى براى او عقد كند و از جانب او مهر معين كند و وكيل اين كار را كرد اما موكل وكالت خود را انكار كرد ، امام فرمود : بر آن زن حرجى نيست كه براى خود شوهر ديگرى انتخاب كند . اما اگر آن مرد واقعاً وكالت داده و عقدى كه صورت گرفته است از روى وكالت بوده است ، بر او واجب است فى مابينه و بين اللَّه اين زن را طلاق بدهد ، نبايد اين زن را بلاطلاق بگذارد ، زيرا خداوند در قرآن مىفرمايد : «  فَإِمْساكٌ بِمَعْرُوفٍ أَوْ تَسْرِيحٌ بِإِحْسانٍ  » . پس معلوم مىشود ائمهء اطهار اين آيه را يك اصل كلى مىدانند ، اختصاص به مورد خاص ندارد .\r\n\r\n","description":"","footnote":"","page_name":" 291 ","page_number":291},
  {"content":"\r\n\r\nحاكم شرعى آنجا كه مرد نه به وظايف زوجيت عمل مىكند و نه طلاق مىدهد بايد زوج را احضار كند . اول به او تكليف طلاق كند . اگر طلاق نداد خود حاكم طلاق مىدهد . امام صادق در روايتى كه ابوبصير از آن حضرت نقل كرده است فرمود : هركس زنى دارد و او را نمىپوشاند و نفقهء او را نمىپردازد ، بر پيشواى مسلمين لازم است كه آنها را ( به وسيلهء طلاق ) از يكديگر جدا كند . » .\r\nاين بود خلاصهء بسيار مختصرى از نظريهء يك فقيه طراز اول عصر حاضر . هر كس كه تفصيل بيشترى بخواهد بايد به رسالهء حقوق الزوجيه از تقريرات درس معظم له مراجعه كند .\r\nچنان كه ملاحظه فرموديد جملهء «  فَإِمْساكٌ بِمَعْرُوفٍ أَوْ تَسْرِيحٌ بِإِحْسانٍ  » يك اصل و قاعدهء كلى است كه قرآن كريم در چهارچوب آن ، حقوق زوجيت را مقرر داشته است . عليهذا اسلام به حكم اين اصل و به خصوص به موجب تأكيدى كه با جملهء «  وَ لا تُمْسِكُوهُنَّ ضِراراً لِتَعْتَدُوا  » فرموده است ، به هيچ وجه اجازه نمىدهد كه مرد ازخدابى خبرى از اختيارات خود سوء استفاده كند و زنى را نه به خاطر زندگى با او بلكه به خاطر درمضيقه قراردادن او و جلوگيرى او از ازدواج با مرد ديگر در قيد ازدواج نگه دارد .\r\n\r\nشواهد و دلايل ديگر\r\nعلاوه بر شواهد و دلايلى كه در رسالهء حقوق الزوجيه ذكر شده است ، شواهد و دلايل زيادتر ديگرى هست كه مىرساند جملهء «  فَإِمْساكٌ بِمَعْرُوفٍ أَوْ تَسْرِيحٌ بِإِحْسانٍ  » از نظر اسلام يك اصل كلى است و حقوق زوجيت بايد در چهارچوب آن رعايت شود . هرچه انسان بيشتر در اطراف و جوانب اين مطلب مطالعه مىكند ، آن را روشنتر مىيابد و بيشتر به استحكام مقررات دين مبين اسلام پى مىبرد .\r\nدر كافى جلد 5 ، صفحهء 502 از امام صادق روايت مىكند كه فرمود :\r\nاذا ارادَ الرَّجُلُ انْ يَتَزَوَّجَ الْمَرْأةَ فَلْيَقُلْ : اقْرَرْتُ بِالْميثاقِ الَّذى اخَذَ اللَّهُ : امْساكٌ بِمَعْروفٍ اوْ تَسْريحٌ بِاحْسانٍ . .\r\nيعنى وقتى كه مردى مىخواهد ازدواج كند بگويد اعتراف مىكنم به پيمانى كه\r\n\r\n","description":"","footnote":"","page_name":" 292 ","page_number":292},
  {"content":"\r\n\r\nخداوند از من گرفته است و آن اينكه زن را به شايستگى نگهدارى كنم و يا به نيكى طلاق دهم .\r\nدر آيهء 21 از سورهء النساء مىفرمايد :\r\n وَ كَيْفَ تَأْخُذُونَهُ وَ قَدْ أَفْضى بَعْضُكُمْ إِلى بَعْضٍ وَ أَخَذْنَ مِنْكُمْ مِيثاقاً غَلِيظاً .  .\r\nيعنى چگونه مهرى كه به زنان داده‌ايد ( با زور و با در مضيقه قراردادن ) از آنها مىگيريد ؟ و حال آنكه به يكديگر رسيده و از يكديگر كام گرفته‌ايد و زنان از شما پيمان استوار و شديدى گرفته‌اند .\r\nمفسرين شيعه و سنى اعتراف دارند كه مقصود از « پيمان استوار و شديد » همان پيمان خداست كه خداوند با جملهء «  فَإِمْساكٌ بِمَعْرُوفٍ أَوْ تَسْرِيحٌ بِإِحْسانٍ  » از مردان گرفته است ، يعنى همان پيمانى كه امام صادق عليه السلام فرمود مرد هنگام ازدواج بايد بدان اعتراف و اقرار كند كه زن را به شايستگى نگهدارى كند و يا به نيكى رها نمايد .\r\nپيغمبر اكرم جملهء معروفى دارد كه در حجّة الوداع فرمود و شيعه و سنى آن را نقل كرده‌اند . پيغمبر اكرم فرمود :\r\nاتَّقُوا اللَّهَ فِى النِّساءِ فَانَّكُمْ اخَذْتُموهُنَّ بِامانَةِ اللَّهِ وَاسْتَحْلَلْتُمْ فُروجَهُنَّ بِكَلِمَةِ اللَّهِ . . . .\r\nيعنى ايّهاالنّاس ! در مورد زنان ، خدا را در نظر بگيريد و از او بترسيد . شما آنها را به عنوان امانت خدا نزد خود برده‌ايد و عصمت آنها را با « كلمهء خدا » برخود حلال كرده‌ايد .\r\nابن اثير در كتاب النهايه مىنويسد :\r\n« مقصود از « كلمهء خدا » كه پيغمبراكرم فرمود به موجب آن عصمت زنان بر مردان حلال مىشود همان است كه با اين جمله در قرآن ادا شده :  فَإِمْساكٌ بِمَعْرُوفٍ أَوْ تَسْرِيحٌ بِإِحْسانٍ .  »\r\n\r\n","description":"","footnote":"","page_name":" 293 ","page_number":293},
  {"content":"\r\n\r\n\r\nنظر شيخ الطائفه\r\nشيخ طوسى در كتاب خلاف جلد 2 ، صفحهء 185 پس از آن كه در بارهء « عُنّه » يعنى ناتوانى جنسى نظر مىدهد و مىگويد پس از آن كه ثابت شد كه مرد « عنين » است زن خيار فسخ دارد ، مىگويد : اجماع فقها بر اين مطلب است . آنگاه مىگويد : و نيز به اين آيه استدلال شده است : «  فَإِمْساكٌ بِمَعْرُوفٍ أَوْ تَسْرِيحٌ بِإِحْسانٍ  » . عنين چون قادر نيست از زن به خوبى و شايستگى نگهدارى كند ، پس بايد او را رها نمايد .\r\nاز مجموع اينها به خوبى و به صورت قاطع مىتوان فهميد كه اسلام هرگز به مرد زورگو اجازه نمىدهد كه از حق طلاق سوء استفاده كند و زن را به عنوان يك محبوس نگهدارى كند .\r\nولى از آنچه گفته شد نبايد چنين استفاده شود كه هر كسى كه نام قاضى روى خود گذاشته حق مداخله در اين گونه مسائل دارد . قاضى از نظر اسلام شرايط سخت و سنگينى دارد كه اكنون جاى بحث در آن نيست .\r\nمطلب ديگرى كه بايد به آن توجه داشته باشيم اين است كه طلاق قضايى از نظر اسلام - با آنهمه عنايتى كه اسلام در ابقاء كانون خانوادگى دارد - خيلى استثنائاً و نادرالوجود صورت مىگيرد . اسلام به هيچ وجه اجازه نمىدهد كه طلاق به آن صورتى درآيد كه در امريكا و اروپا وجود دارد و نمونه‌اش را مرتب در روزنامه‌ها مىخوانيم ، مثلًا زنى از شوهر خودش شكايت و تقاضاى طلاق مىكند به خاطر اينكه فيلمى كه من دوست دارم او دوست ندارد يا فى فى سگ عزيزم را نمىبوسد و از اين قبيل مسائل مسخره كه مظهر سقوط بشريت است .\r\nخوانندهء محترم از آنچه در اين چند مقاله گفتيم ضمناً به مفهوم مطلبى كه در مقالهء 21 گفتيم پى برد . ما در آن مقاله پنج نظريه در بارهء طلاق ذكر كرديم ، به اين ترتيب :\r\n1 . بى اهميتى طلاق و برداشتن همهء قيود اخلاقى و اجتماعى از جلو آن .\r\n2 . ابديت همهء ازدواجها و جلوگيرى از طلاق به‌طور كلى ( نظريهء كليساى كاتوليك ) .\r\n3 . ازدواج از طرف مرد قابل انحلال و از طرف زن به هيچ وجه قابل انحلال نباشد .\r\n\r\n","description":"","footnote":"","page_name":" 294 ","page_number":294},
  {"content":"\r\n\r\n4 . ازدواج ، هم از طرف مرد و هم از طرف زن در شرايط خاصى قابل انحلال باشد و راهى كه براى هر يك از زن و مرد قرار داده مىشود يك جور و همانند باشد ( نظريهء مدعيان تساوى حقوق ) .\r\n5 . راه طلاق همان طورى كه براى مرد باز است براى زن نيز بسته نيست ، اما درِ خروجى مرد با در خروجى زن دوتاست .\r\nدر آن مقاله گفتيم كه اسلام نظر پنجم را تأييد مىكند . از آنچه در مورد شرط ضمن العقد و هم در مورد طلاق قضايى گفتيم ، معلوم شد كه اسلام هر چند طلاق را به صورت يك حق طبيعى براى زن نمىشناسد اما راه را به كلى بر او نبسته است و درهاى خروجى مخصوصى براى زن باز گذاشته است .\r\nدر بارهء طلاق قضايى بيش از اينها مىتوان بحث كرد ، خصوصاً با توجه به عقايدى كه ائمه و فقهاى ساير مذاهب اسلامى دارند و عملى كه در ساير كشورهاى اسلامى بر طبق آنها مىشود ، اما ما همين قدر را براى اين مقالات كافى مىدانيم .\r\n\r\n","description":"","footnote":"","page_name":" 295 ","page_number":295},
  {"content":"\r\n . \r\n","description":"","footnote":"","page_name":" 296 ","page_number":296},
  {"content":"\r\n\r\n\r\nبخش يازدهم : تعدد زوجات\r\n* انواع چندهمسرى در تاريخ زندگى انسان .\r\n* اسلام سه نوع از چهار نوع زناشويى جاهليت را لغو كرد .\r\n* كمونيسم جنسى و چندشوهرى .\r\n* چرا چندشوهرى شكست خورد و چندزنى رواج يافت ؟ .\r\n* براى زن ، بر خلاف مرد ، عنصر معنوى زناشويى بيش از عنصر مادى اهميت دارد .\r\n* تعدد زوجات جزء حقوق زن است نه حقوق مرد .\r\n* علل تاريخى تعدد زوجات .\r\n* آيا تعدد زوجات زاييدهء آب و هواى مشرق زمين است ؟ .\r\n* چندهمسرى فرم غربى و چندهمسرى فرم شرقى .\r\n* علت مرسوم نشدن تعدد زوجات در مغرب زمين رواج فحشاء بوده نه مقررات دين مسيح .\r\n* مرد از نظر تعدد زوجات گاهى زورگويى كرده ، گاهى مجوز حقوقى داشته ، گاهى اداكنندهء حق زن بوده است .\r\n* حق زن در چندهمسرى .\r\n* آمار و ارقام سخن مىگويند .\r\n* هميشه رقم زن آماده براى ازدواج از رقم مرد آماده براى ازدواج فزونى دارد ، چرا ؟ .\r\n* اعلاميهء حقوق بشر دربارهء يكى از بزرگترين حقوق انسانى سكوت كرده است .\r\n* به فتواى مردم انگلستان اگر « هووى زن » ريش و سبيل داشته باشد چندهمسرى مانعى ندارد .\r\n* آيا طبيعت مرد چندهمسرى است ؟ .\r\n* مىگويند مرد قانوناً تك همسر باشد و عملًا چندهمسر .\r\n* عوامل خيانت مرد را محيط فاسد به وجود مىآورد نه طبيعت ذاتى او .\r\n* مرد قرن بيستم موفق شده از تعهدات خود نسبت به زن بكاهد و بر كامگيريهاى خود بيفزايد .\r\n* بحرانى كه زنان از شوهر مانده ايجاد مىكنند از هر بحرانى خطرناكتر است .\r\n* اشكالات و معايب چندهمسرى :\r\nبه عقيدهء اكثر مردان : خدا يكى ، زن يكى .\r\nعشق و احساسات قابل تقسيم و جيره بندى نيست .\r\nچندهمسرى محيط خانوادگى را كه بايد الهام بخش مهر و نيكى باشد به ميدان جنگ تبديل مىكند .\r\nمرد چگونه منافع زناشويى خود را كه يك بار فروخته ، بار ديگر مىفروشد ؟ .\r\n* نقش اسلام در مسألهء چندهمسرى .\r\n* اسلام چندهمسرى را ، هم محدود كرد و هم مشروط .\r\n* شرط مالى و جسمى در تعدد زوجات .\r\n* علل تنفر مرد امروز از چندهمسرى .\r\n* آنچه جاى چندهمسرى را در اين قرن پر كرده « گناه » است نه « وفا » .\r\n\r\n","description":"","footnote":"","page_name":" 297 ","page_number":297},
  {"content":"\r\n . \r\n","description":"","footnote":"","page_name":" 298 ","page_number":298},
  {"content":"\r\n\r\n\r\nتعدد زوجات\r\n« تك همسرى » طبيعى ترين فرم زناشويى است . در تك همسرى روح اختصاص يعنى مالكيت فردى و خصوصى - كه البته با مالكيت خصوصى ثروت متفاوت است - حكمفرماست . در تك همسرى هر يك از زن و شوهر احساسات و عواطف و منافع جنسى ديگرى را « از آنِ » خود و مخصوص شخص خود مىداند .\r\nنقطهء مقابل تك همسرى « چندهمسرى » يا زوجيت اشتراكى است . چندهمسرى يا زوجيت اشتراكى به چند شكل ممكن است فرض شود .\r\n\r\nكمونيسم جنسى\r\nيكى اينكه اختصاص در هيچ طرف وجود نداشته باشد ؛ نه مرد به زن معين اختصاص داشته باشد و نه زن مخصوص مرد معين باشد . اين فرض همان است كه از آن به « كمونيسم جنسى » تعبير مىشود . كمونيسم جنسى مساوى است با نفى زندگى خانوادگى . تاريخ و حتى فرضيات مربوط به ماقبل تاريخ ، دوره‌اى را نشان نمىدهد كه در آن دوره بشر به كلى فاقد زندگى خانوادگى بوده و كمونيسم جنسى بر آن حاكم بوده است . آنچه را به اين نام خوانده‌اند و مدعى هستند كه در ميان بعضى از مردمان وحشى وجود داشته ، حالت متوسطى بوده ميان زندگى اختصاصى خانوادگى و\r\n\r\n","description":"","footnote":"","page_name":" 299 ","page_number":299},
  {"content":"\r\n\r\nكمونيسم جنسى . مىگويند در بعضى قبايل چند برادر مشتركاً با چند خواهر ازدواج مىكرده‌اند يا گروهى از مردان يك طايفه بالاشتراك با گروهى از زنان طايفهء ديگر ازدواج مىكرده‌اند .\r\nويل دورانت در جلد اول تاريخ تمدن صفحهء 60 مىگويد :\r\n« در بعضى نقاط ازدواج به صورت دسته جمعى صورت مىپذيرفته به اين معنى كه گروهى از مردان يك طايفه گروهى از زنان طايفهء ديگر را به زنى مىگرفته‌اند . در تبت مثلًا عادت بر آن بوده است كه چند برادر چند خواهر را به تعداد خود به همسرى اختيار مىكرده‌اند به طورى كه هيچ معلوم نبود كدام خواهر زن كدام برادر است و يك نوع كمونيسم در زناشويى وجود داشته و هر مرد با هر زن كه مىخواسته همخوابه مىشده است . سزار به عادت مشابهى در ميان مردم قديم انگلستان اشاره كرده است . از بقاياى اين حوادث عادت همسرى با زن برادر پس از مرگ برادر را بايد شمرد كه در ميان قوم يهود و اقوام ديگر قديم شايع بوده است . »\r\n\r\nنظريهء افلاطون\r\nآنچنانكه از كتاب جمهوريت افلاطون برمىآيد و عموم مورخين آن را تأييد مىكنند ، افلاطون در نظريهء « حاكمان فيلسوف و فيلسوفان حاكم » خود براى اين طبقه اشتراك خانوادگى را پيشنهاد مىكند ، و چنان كه مىدانيم برخى از رهبران كمونيسم در قرن 19 نيز اينچنين پيشنهادى نمودند ولى بنا به نقل كتاب فرويد و تحريم زناشويى با محارم در اثر تجارب تلخ و فراوان ، در سال 1938 از طرف برخى از كشورهاى نيرومند كمونيستى قانون تك همسرى يگانه قانون رسمى شناخته شد .\r\n\r\nچند شوهرى\r\nشكل ديگر چندهمسرى چند شوهرى است ، يعنى اينكه يك زن در آن واحد بيش از يك شوهر داشته باشد . ويل دورانت مىگويد : « اين كيفيت در قبيلهء تودا و بعضى از قبايل تبت قابل مشاهده است » .\r\nدر صحيح بخارى از عايشه نقل مىكند كه :\r\n\r\n","description":"","footnote":"","page_name":" 300 ","page_number":300},
  {"content":"\r\n\r\n« در جاهليت عرب چهارنوع زناشويى وجود داشته است . يك نوع همان است كه امروز معمول و جارى است كه مردى به وسيلهء پدر دختر از دختر خواستگارى مىكند و پس از تعيين مهر با او ازدواج مىكند و فرزندى كه از آن دختر پيدا مىشود از لحاظ تعيين پدر تكليف روشنى دارد . نوع ديگر اين بوده كه مردى در خلال ايام زناشويى با زنى ، خود وسيلهء زناشويى او را با مرد ديگرى براى يك مدت محدود فراهم مىكرده است تا از او براى خود نسل بهترى به وجود آورد ، به اين ترتيب كه آن مرد از زن خود كناره گيرى مىكرد و زن خود را توصيه مىكرد كه خود را در اختيار فلان شخص معين بگذارد و تا وقتى كه از آن مرد آبستن نمىشد به كناره گيرى خودش ادامه مىداد . همين كه روشن مىشد آبستن شده ، با او نزديكى مىكرد . اين كار را در مورد كسانى مىكردند كه آنها را براى توليد فرزند از خود شايسته‌تر مىدانستند . و در حقيقت اين كار را براى بهبود نسل و اصلاح نژاد انجام مىدادند . اين نوع زناشويى را - كه در واقع زناشويى در خلال ايام زناشويى ديگر بود - « نكاح استبضاع » مىناميدند . نوع ديگر زناشويى اين بود : گروهى كه عده‌شان كمتر از ده نفر مىبود با يك زن معين رابطه برقرار مىكردند . آن زن آبستن مىشد و فرزندى به دنيا مىآورد . در اين وقت آن زن همهء آن گروه را نزد خود دعوت مىكرد و طبق عادت و رسم آن زمان ، آن مردان نمىتوانستند از آمدن سرپيچى كنند ؛ همه مىآمدند . در اين هنگام آن زن هر كدام از آن مردان را كه خود مايل بود به عنوان پدر براى فرزند خود انتخاب مىكرد و آن مرد حق نداشت از قبول آن فرزند امتناع كند . به اين ترتيب آن فرزند فرزند رسمى و قانونى آن مرد محسوب مىشد .\r\nنوع چهارم اين بود كه زنى رسماً عنوان « روسپىگرى » داشت . هر مردى - بدون استثنا - مىتوانست با او رابطه داشته باشد . اين گونه زنان معمولًا پرچمى بالاى خانهء خود مىزدند و با آن علامت شناخته مىشدند . اينچنين زنان پس از آن كه فرزندانى به دنيا مىآوردند همهء مردانى را كه با آنها ارتباط داشتند جمع مىكردند و آنگاه كاهن و قيافه شناس مىآوردند .\r\nقيافه شناس از روى مشخصات قيافه رأى مىداد كه اين فرزند از آن كيست ، و آن مرد هم مجبور بود نظر قيافه شناس را بپذيرد و آن فرزند را فرزند رسمى و قانونى خود بداند .\r\nهمهء اين زناشويىها در جاهليت وجود داشت ، تا خداوند محمد صلى الله عليه و آله را به پيغمبرى برگزيد و او همهء آنها را جز آنچه اكنون معمول است از ميان برد . »\r\n\r\n","description":"","footnote":"","page_name":" 301 ","page_number":301},
  {"content":"\r\n\r\nاز اينجا معلوم مىشود كه رسم چندشوهرى در جاهليت عرب وجود داشته است .\r\nمنتسكيو در روح القوانين مىگويد :\r\n« ابوالظهيرالحسن ، جهانگرد عرب ، در قرن نهم ميلادى كه به هندوستان و چين رفت اين رسم را ( چند شوهرى ) مشاهده كرد و آن را دليل بر فحشاء شمرد . » .\r\nو هم او مىنويسد :\r\n« در سواحل مالابار قبيله‌اى به نام قبيلهء « نائير » زندگى مىكنند . مردان اين قبيله نمىتوانند بيش از يك زن بگيرند ، در صورتى كه زنهاى آنها مىتوانند شوهرهاى متعددى انتخاب كنند . به عقيدهء من علت وضع اين قانون اين است كه مردان قبيلهء نائير سلحشورترين قبايل مىباشند و به واسطهء اصالتى كه دارند حرفهء جنگ با آنهاست ، و همان طورى كه ما در اروپا سربازان را از ازدواج منع مىكنيم تا علايق زناشويى مانع از انجام حرفهء سربازى آنها نشود ، قبايل مالابار هم سعى كرده‌اند حتى المقدور مردان قبيلهء نائير را از علايق خانوادگى معاف دارند . و چون به واسطهء گرمى آب و هوا ممكن نمىشد مطلقاً آنان را از ازدواج ممانعت كنند ، لذا مقرر داشته‌اند چند مرد داراى يك زن باشند تا علاقهء خانوادگى آنها سست باشد و مانع انجام حرفهء جنگى آنها نشود . »\r\n\r\nاشكال چندشوهرى\r\nاشكال عمده و اساسى كه چندشوهرى به وجود مىآورد و همان بيشتر سبب شده كه اين رسم عملًا موفقيتى نداشته باشد ، اشتباه انساب است . در اين نوع زناشويى رابطهء پدر با فرزند عملًا نامشخص است ، همچنانكه در كمونيسم جنسى نيز رابطهء پدران با فرزندان نامشخص است ؛ و همان طورى كه كمونيسم جنسى نتوانست براى خود جا باز كند ، چندشوهرى نيز نتوانست مورد پذيرش يك اجتماع واقعى بوده باشد ، زيرا همچنانكه در يكى از مقالات گذشته گفتيم زندگى خانوادگى و تأسيس آشيانه براى نسل آينده و ارتباط قطعى ميان نسل گذشته و آينده ، خواستهء غريزهء طبيعت بشر است . اينكه احياناً و استثنائاً در ميان بعضى طوايف بشرى چندشوهرى\r\n\r\n","description":"","footnote":"","page_name":" 302 ","page_number":302},
  {"content":"\r\n\r\nوجود پيدا كرده است ، دليل نمىشود كه تشكيل عائلهء اختصاصى خواستهء طبيعت مرد نيست ، همان طورى كه انتخاب تجرد و پرهيز از زندگى زناشويى از طرف عده‌اى از مردان يا زنان صرفاً دليل بر نوعى انحراف است و دليل نمىشود كه بشر طبعاً خواهان زندگى زناشويى نمىباشد . چندشوهرى نه تنها با طبيعت انحصارطلبى و فرزنددوستى مرد ناموافق است ، با طبيعت زن نيز مخالفت دارد . تحقيقات روانشناسى ثابت كرده است كه زن بيش از مرد خواهان تك همسرى است .\r\n\r\nتعدد زوجات\r\nشكل ديگر و نوع ديگر چندهمسرى ، چندزنى يا تعدد زوجات است . چندزنى يا تعدد زوجات بر خلاف چندشوهرى و كمونيسم جنسى ، رواج و موفقيت بيشترى داشته است ؛ نه تنها در ميان قبايل وحشى وجود داشته است ، بسيارى از ملل متمدن نيز آن را پذيرفته‌اند . گذشته از عرب جاهليت ، در ميان قوم يهود و ملت ايران در زمان ساسانيان و بعضى ملل ديگر اين رسم و قانون وجود داشته است . منتسكيو مىگويد : « در قانون مالايو گرفتن سه زن مجاز بود » . و هم او مىگويد :\r\n« والانتينين ، امپراطور روم ، به علل و جهات مخصوص اجازه داد مردها چندين زن بگيرند ، ولى چون اين قانون با آب و هواى اروپا مناسب نبود از طرف ساير امپراطوران روم مثل « تئودور » و « آكارديوس » و « مونوريوس » لغو گرديد . »\r\n\r\nاسلام و تعدد زوجات\r\nاسلام چندزنى را بر خلاف چندشوهرى به كلى نسخ و لغو نكرد ، بلكه آن را تحديد و تقييد كرد ؛ يعنى از طرفى نامحدودى را از ميان برد و براى آن حداكثر قائل شد كه چهارتاست ، و از طرف ديگر براى آن قيود و شرايطى قرار داد و به هركس اجازه نداد كه همسران متعدد انتخاب كند . در آينده در بارهء آن قيود و شرايط و همچنين در بارهء اينكه چرا اسلام چند زنى را به كلى لغو نكرد بحث خواهيم كرد .\r\nعجيب اين است كه در قرون وسطى از جمله تبليغاتى كه به ضد اسلام مىكردند اين بود كه مىگفتند پيغمبر اسلام براى اولين بار رسم تعدد زوجات را در جهان اختراع كرد ! ! و مدعى بودند شالودهء اسلام تعدد زوجات است و علت پيشرفت سريع اسلام در\r\n\r\n","description":"","footnote":"","page_name":" 303 ","page_number":303},
  {"content":"\r\n\r\nميان اقوام و ملل گوناگون اجازهء تعدد زوجات است . و هم ادعا مىكردند كه علت انحطاط مشرق زمين نيز تعدد زوجات است .\r\nويل دورانت در جلد اول تاريخ تمدن صفحهء 61 مىگويد :\r\n« علماى دينى در قرون وسطى چنين تصور مىكردند كه تعدد زوجات از ابتكارات پيغمبر اسلام است ، در صورتى كه چنين نيست و چنان كه ديديم در اجتماعات ابتدايى جريان چندهمسرى بيشتر مطابق آن بوده است .\r\nعللى كه سبب پيدايش عادت تعدد زوجات در اجتماعات ابتدايى گشته فراوان است . به واسطهء اشتغال مردان به جنگ و شكار ، زندگى مرد بيشتر در معرض خطر بود و به همين جهت مردان بيشتر از زنان تلف مىشدند و فزونى عدهء زنان بر مردان سبب مىشد كه يا تعدد زوجات رواج پيدا كند و يا عده‌اى از زنان در بىشوهرى بسر برند ، ولى در ميان آن ملل كه مرگ ومير فراوان بود هيچ شايستگى نداشت كه عده‌اى زن مجرد بمانند و توليد مثل نكنند . . . بى شك تعدد زوجات در اجتماعات ابتدايى امر متناسبى بوده ، زيرا عدهء زنان بر مردان فزونى داشته است . از لحاظ بهبود نسل هم بايد گفت كه سازمان تعدد زوجات بر تك همسرى فعلى ترجيح داشته است ، چه همان گونه كه مىدانيم تواناترين و محتاطترين مردان عصر جديد غالباً طورى است كه دير موفق به اختيار همسر مىشوند و به همين جهت كم فرزند مىآورند ، در صورتى كه در آن ايام گذشته تواناترين مردان ظاهراً به بهترين زنان دست مىيافته و فرزندان بيشتر توليد مىكرده‌اند . به همين جهت است كه تعدد زوجات مدت مديدى در ميان ملتهاى ابتدايى بلكه ملتهاى متمدن توانسته است دوام كند و فقط در همين اواخر و در زمان ماست كه رفته رفته دارد از كشورهاى خاورى رخت برمىبندد . در زوال اين عادت ، عواملى چند دخالت كرده است : زندگانى كشاورزى كه حالت ثباتى دارد سختى و ناراحتى زندگى مردان را تقليل داد و مخاطرات كمتر شد و به همين جهت عدد مرد و زن تقريباً مساوى يكديگر شد و در اين هنگام چندزنى حتى در اجتماعات ابتدايى از امتيازات اقليت ثروتمند گرديد و تودهء مردم به همين جهت با يك زن بسر مىبرند و عمل « زنا » را چاشنى آن قرار مىدهند ! » .\r\nگوستاو لوبون در تاريخ تمدن صفحهء 507 مىگويد :\r\n\r\n","description":"","footnote":"","page_name":" 304 ","page_number":304},
  {"content":"\r\n\r\n« در اروپا هيچ يك از رسوم مشرق به قدر تعدد زوجات بد معرفى نشده و در بارهء هيچ رسمى هم اين قدر نظر اروپا به خطا نرفته است . نويسندگان اروپا تعدد زوجات را شالودهء مذهب اسلام دانسته و در انتشار ديانت اسلام و تنزل و انحطاط ملل شرقى ، آن را علة العلل قرار داده‌اند . آنها علاوه بر همهء اعتراضات ، نسبت به زنان مشرق هم ابراز همدردى نموده‌اند من جمله اظهار مىكنند كه آن زنان بدبخت را زير پنجهء خواجه سرايان ، سخت و شديد در چهار ديوار خانه مقيد نگاه داشته‌اند و به مجرد حركت مختصرى كه موجب رنجش و عدم رضايت خانه خدايان شود حتى ممكن است آنها را با كمال بيرحمى اعدام كنند . ولى تصور مزبور از جمله تصوراتى است كه هيچ مدرك و اساسى براى آن نيست . اگر خوانندگان اين كتاب از اهل اروپا ، براى مدت كمى تعصبات اروپايى را از خود دور سازند ، تصديق خواهند كرد كه رسم تعدد زوجات براى نظام اجتماعى شرق يك رسم عمده‌اى است كه به وسيلهء آن ، اقوامى كه اين رسم ميان آنها جارى است روح اخلاقى ايشان در ترقى ، و تعلقات و روابط خانوادگى آنها قوى و پايدار مانده و بالأخره در نتيجهء همين رسم است كه در مشرق اعزاز و اكرام زن بيش از اروپاست . ما قبل از شروع به اقامهء دليل و اثبات مدعاى خود ، از ذكر اين مطلب ناچاريم كه رسم تعدد زوجات ابداً مربوط به اسلام نيست ، چه قبل از اسلام هم رسم مذكور در ميان تمام اقوام شرقى از يهود ، ايرانى ، عرب و غيره شايع بوده است . اقوامى كه در مشرق قبول اسلام كردند از اين حيث فايده‌اى از اسلام حاصل نكردند و تاكنون هم در دنيا يك چنين مذهب مقتدرى نيامده كه اين گونه رسوم مانند تعدد زوجات را بتواند ايجاد كند و يا آن را منسوخ سازد . رسم مذكور فقط بر اثر آب و هواى مشرق و در نتيجهء خصايص نژادى و علل و اسباب ديگرى كه به طرز زندگانى مشرق مربوط بوده پيدا شده است ، نه اينكه مذهب آن را آورده باشد . . . در مغرب هم با وجود اينكه آب و هوا و طبيعت هيچ يك مقتضى براى وجود چنين رسمى نيست ، معذلك رسم وحدت زوجه رسمى است كه ما آن را فقط در كتابهاى قانون مىبينيم درج است ، والّا خيال نمىكنم بشود اين را انكار كرد كه در معاشرت واقعى ما اثرى از اين رسم ( رسم وحدت زوجه ) نيست . راستى من متحيرم و نمىدانم كه تعدد زوجات مشروع مشرق از تعدد زوجات سالوسانهء اهل مغرب چه كمى دارد و چرا كمتر است ؟ بلكه من مىگويم كه اولى از هر حيث بهتر و شايسته‌تر از دومى است . اهل مشرق وقتى\r\n\r\n","description":"","footnote":"","page_name":" 305 ","page_number":305},
  {"content":"\r\n\r\nبلاد معظمهء ما را سياحت مىكنند از اين اعتراضات و حملات ما دچار بهت و حيرت گرديده متغير مىشوند . . . » .\r\nآرى ، اسلام تعدد زوجات را ابتكار نكرد بلكه آن را از طرفى محدود ساخت و براى آن حداكثر قائل شد ، و از طرف ديگر قيود و شرايط سنگينى براى آن مقرر كرد .\r\nاقوام و مللى كه به دين اسلام گرويدند غالباً در ميان خودشان اين رسم وجود داشت و به واسطهء اسلام مجبور بودند حدود و قيودى را گردن نهند .\r\n\r\nتعدد زوجات در ايران\r\nكريستن سن در كتاب ايران در زمان ساسانيان صفحهء 346 مىگويد :\r\n« اصل تعدد زوجات اساس تشكيل خانواده ( در ايران زمان ساسانيان ) به شمار مىرفت . در عمل ، تعداد زنانى كه مرد مىتوانست داشته باشد به نسبت استطاعت او بود . ظاهراً مردمان كم بضاعت به‌طور كلى بيش از يك زن نداشتند . رئيس خانواده از حق رياست دودمان بهره‌مند بود . يكى از زنان ، سوگلى و صاحب حقوق كامله محسوب شده و او را « زن پادشاييها » ( پادشاه زن ) يا زن ممتاز مىخواندند . از او پست‌تر زنى بود كه عنوان خدمتكارى داشت و او را زن خدمتكار ( زن ى چگاريها ) مىگفتند . حقوق قانونى اين دو نوع زوجه مختلف بود . ظاهراً كنيزان زرخريد و زنان اسير جزو طبقهء چاكر زن بوده‌اند . معلوم نيست كه عدهء زنان ممتاز يك مرد محدود بوده است يا خير . اما در بسى از مباحثات حقوقى از مردى كه دو زن ممتاز دارد سخن به ميان آمده است . هر زنى از اين طبقه عنوان بانوى خانه داشته است و گويا هر يك از آنها داراى خانهء جداگانه بوده‌اند . شوهر مكلف بود كه مادام العمر زن ممتاز خود را نان دهد و نگهدارى كند . هر پسرى تا سن بلوغ و هر دخترى تا سن ازدواج داراى همين حقوق بوده‌اند ، اما زوجه‌هايى كه عنوان چاكر زن داشته‌اند فقط اولاد ذكور آنان در خانوادهء پدرى پذيرفته مىشده است . » .\r\nدر تاريخ اجتماعى ايران از انقراض ساسانيان تا انقراض امويان ( تأليف مرحوم سعيد نفيسى ) مىنويسد :\r\n\r\n","description":"","footnote":"","page_name":" 306 ","page_number":306},
  {"content":"\r\n\r\n« شمارهء زنانى كه مردى مىتوانست بگيرد نامحدود بود ، و گاهى در اسناد يونانى ديده شده است كه مردى چندصد زن در خانه داشته است . » .\r\nمنتسكيو در روح القوانين از آكاتياس ، مورخ رومى ، نقل مىكند كه :\r\n« در زمان ژوستى نين چند نفر از فلاسفهء رومى كه مورد آزار و اذيت مسيحيان قرار گرفته و نمىخواستند مذهب مسيح را قبول كنند ، روم را ترك گفته و به دربار خسرو پرويز پادشاه ايران پناه آوردند و در آنجا چيزى كه بيشتر موجب حيرت آنها شده اين بود كه نه تنها تعدد زوجات مرسوم بود بلكه مردها با زنهاى ديگران آميزش مىكردند . » .\r\nناگفته نماند كه فلاسفهء رومى به دربار انوشيروان پادشاه ايران پناه آوردند نه خسرو پرويز . ذكر خسرو پرويز در كلام منتسكيو اشتباه است .\r\nدر ميان اعراب تعدد زوجات حد و حصرى نداشت . محدود كردن اسلام تعدد زوجات را و حداكثر معين كردن براى آن ، براى آن عده از اعراب كه بيش از چهار زن داشتند اشكال به وجود مىآورد . افرادى بودند كه احياناً ده زن داشتند و مجبور بودند كه شش تاى آنها را رها كنند .\r\nپس معلوم شد اسلام تعدد زوجات را ابتكار و اختراع نكرده ، بلكه برعكس براى آن حدود و قيودى مقرر كرده است ولى آن را به كلى لغو و نسخ هم نكرده است .\r\nدر فصلهاى آينده ببينيم علت پيدايش تعدد زوجات در ميان بشر چيست . آيا علت آن زورگويى مرد و تحكّم او بر زن بوده است يا ضرورتهاى خاصى در كار بوده كه آن را ايجاب مىكرده است ؟ آن ضرورتها چيست ؟ آيا از نوع عوامل منطقه‌اى و جغرافيايى است يا از نوع ديگر است ؟ و بالأخره چرا اسلام اين رسم را الغاء نكرد ؟\r\nحدود و قيودى كه اسلام براى تعدد زوجات مقرر كرده چيست ؟ و بالأخره علت اينكه بشر امروز ( اعم از مرد و زن ) عليه تعدد زوجات قيام كرده چيست ؟ آيا يك ريشهء انسانى و اخلاقى دارد يا علل ديگرى در كار است ؟ اينها مطالبى است كه در آينده در بارهء آن بحث خواهيم كرد .\r\n\r\n","description":"","footnote":"","page_name":" 307 ","page_number":307},
  {"content":"\r\n\r\n\r\nعلل تاريخى تعدد زوجات\r\nعلل تاريخى و اجتماعى تعدد زوجات چيست ؟ چرا بسيارى از ملل جهان و مخصوصاً ملل شرقى اين رسم و سنت را پذيرفتند و بعضى از ملل مانند ملل غربى هيچ وقت آن را نپذيرفتند ؟ چرا در ميان شكلهاى سه گانهء چندهمسرى ، چندزنى رواج و مقبوليت بسزايى يافت ، بر خلاف چندشوهرى و اشتراكيت جنسى كه يا هرگز صورت عمل به خود نگرفته است و يا بسيار به ندرت واقع شده و جنبهء استثنايى داشته است ؟ .\r\nتا در بارهء اين علل تحقيق نكنيم نمىتوانيم در بارهء تعدد زوجات از نظر اسلام بحث كنيم و هم نمىتوانيم اين مسأله را از نظر احتياجات امروز بشر مورد بررسى قرار دهيم .\r\nاگر ملاحظات روانى و اجتماعى زيادى كه وجود دارد از نظر دور بداريم و مانند بسيارى از نويسندگان سطحى فكر كنيم ، كافى است كه براى توضيح و توجيه علل تاريخى و اجتماعى تعدد زوجات همان « ترجيع بند » معروفى كه در اين گونه زمينه‌ها همواره بازگو مىشود تكرار كنيم و بگوييم : خيلى واضح است كه علت تعدد زوجات چيست و چه بوده است . علتش زورگويى و تسلط مرد و بردگى زن است ، علتش پدرشاهى است . مرد چون بر زن تسلط و حكمروايى داشته است ، رسوم و قوانين را به\r\n\r\n","description":"","footnote":"","page_name":" 308 ","page_number":308},
  {"content":"\r\n\r\nنفع خود مىچرخانده است و لهذا رسم چندزنى را به نفع خود و عليه زن قرنها معمول داشته است ، و زن چون محكوم مرد بوده است نتوانسته است چندشوهرى را به نفع خود مجرى دارد . امروز كه دورهء پايان زورگويى مرد است ، امتياز چندزنى نيز مانند بسيارى از امتيازات غلط ديگر جاى خود را به حقوق متساوى و متقابل زن و مرد مىدهد .\r\nاگر اينچنين فكر كنيم بسيار سطحى و ناشيانه فكر كرده‌ايم . نه علت رواج يافتن چندزنى زورگويى مرد بوده است و نه علت شكست چندشوهرى ضعف و محكوميت زن بوده است و نه علت اينكه امروز تعدد زوجات عملًا منسوخ مىشود اين است كه دوران زورگويى مرد به پايان رسيده است و نه مرد امروز به واسطهء ترك تعدد زوجات واقعاً امتيازى را از دست مىدهد ، بلكه برعكس امتيازى به نفع خود عليه زن كسب مىكند .\r\nمن منكر عامل « زور و قدرت » به عنوان يكى از عوامل گردانندهء تاريخ بشرى نيستم ، و هم منكر اينكه مرد در طول تاريخ از قدرت خود عليه زن سوء استفاده كرده نمىباشم . اما معتقدم كه منحصر كردن عاملها به عامل زور و قدرت مخصوصاً در توجيه و توضيح روابط خانوادگى زن و مرد ، ناشى از كوته فكرى است .\r\nاگر نظريهء بالا درست باشد الزاماً بايد قبول كنيم كه مواقع نادر و استثنايى كه چندشوهرى معمول شده مانند دورهء جاهليت عرب و يا زمانى كه به قول منتسكيو در ميان قبيلهء نائير در سواحل مالايا چندشوهرى معمول شده است ، زمانى بوده كه زن فرصتى يافته و قدرتى عليه مرد به دست آورده تا توانسته است چندشوهرى را به مرد تحميل كند ، و بايد قبول كنيم كه اين دوره‌ها دورهء طلايى زن بوده است و حال آنكه مىدانيم دورهء جاهليت عرب يكى از دوره‌هاى سياه و تاريك زندگى زن است . در مقالهء پيش ، از منتسكيو نقل كرديم كه رواج چندشوهرى در ميان قبيلهء نائير مربوط به قدرت و احترام زن نبوده است . علت اين امر تصميم اجتماع به دور نگه داشتن سربازان از علايق خانوادگى و حفظ روحيهء سربازى بوده است .\r\nبعلاوه ، اگر علت تعدد زوجات ناشى از پدرشاهى و پدرسالارى است ، چرا در ميان ملل غربى رايج نشده است ؟ آيا پدرشاهى منحصر به مشرق زمين است ؟\r\nمغرب زمينىها آنچنان عيسى رشته و مريم بافته بوده‌اند كه از ابتدا براى زن حقوق متساوى و متقابل نسبت به مرد قائل بوده‌اند ؟ آيا فقط در مشرق زمين عامل قدرت به\r\n\r\n","description":"","footnote":"","page_name":" 309 ","page_number":309},
  {"content":"\r\n\r\nنفع مرد كار كرده است و در مغرب زمين اين عامل در جهت عدالت سير مىكرده است ؟ .\r\nزن غربى تا نيم قرن پيش ، از بدبخت ترين زنان دنيا بود ؛ حتى در اموال خود نيازمند قيمومت شوهر بود . به اقرار خود غربيها در قرون وسطى زن شرقى از زن غربى وضع بسيار بهترى داشته است . گوستاو لوبون مىگويد :\r\n« در دورهء تمدن اسلام به زنان عيناً همان درجه و مقام داده شد كه زنان اروپا بعد از مدت طولانى آن را دارا شدند ؛ يعنى بعد از آن كه رفتار بهادرانهء اعراب اندلس در اروپا بناى اشاعت را گذاشت . . . در اهالى اروپا اخلاق بهادرانه كه يك جزء عمدهء آن رفتار با زنان است از مسلمين آمده و از آنها تقليد شده است ، و مذهبى كه توانست زن را از درجهء پست و ذلت نجات بخشيده به اوج عزت و رفعت نايل سازد مذهب اسلام بوده است نه مذهب مسيح ، چنان كه عامه خيال مىكنند ؛ زيرا مىبينيم كه در قرون وسطى رؤسا و سردارهاى ما با آنكه مسيحى بودند معهذا پاس احترام زن را نگه نمىداشتند و از بررسى تواريخ قديمه در اين مطلب شبهه‌اى باقى نمىماند كه قبل از اين كه مسلمين رعايت و احترام زن را به اسلاف ما بياموزند امرا و سرداران ما نسبت به زن با كمال وحشيگرى سلوك مىنمودند . . . » .\r\nديگران نيز كم و بيش اوضاع زن غربى را در قرون وسطى همين‌طور وصف كرده‌اند . با همهء اين احوال ، با اينكه پدرشاهى و زور و تحكم مرد به حد اعلى در اروپاى قرون وسطى حكومت مىكرده است ، چرا تعدد زوجات معمول نبوده است ؟ .\r\nحقيقت اين است كه نه آنجا كه چندشوهرى معمول شده است به واسطهء فرصت و قدرت زن بوده است و نه علت شكست چندشوهرى ضعف و ناتوانى زن بوده است و نه موجب رواج تعدد زوجات در مشرق زمين زور و تحكم مرد بوده است و نه منشأ عدم رواج تعدد زوجات در مغرب زمين قدرت و برابرى زن با مرد بوده است .\r\n\r\nعلت شكست چندهمسرى\r\nعلت شكست چندشوهرى اين است كه نه با طبيعت مرد موافق است و نه با طبيعت زن . اما از نظر مرد ، براى اينكه اولًا با روحيهء انحصارطلبى مرد ناسازگار است و ثانياً با اصل اطمينان پدرى مخالف است . علاقه به فرزند ، طبيعى و غريزى بشر است . بشر\r\n\r\n","description":"","footnote":"","page_name":" 310 ","page_number":310},
  {"content":"\r\n\r\nطبعاً مىخواهد توالد و تناسل كند و مىخواهد رابطه‌اش با نسل آينده و نسل گذشته مشخص و اطمينان بخش باشد ، مىخواهد بداند پدر كدام فرزند است و فرزند كدام پدر است . چندشوهرى زن با اين غريزه و طبيعت آدمى ناسازگار بوده است ، بر خلاف چندزنى مرد كه از اين نظر نه به مرد لطمه مىزند و نه به زن .\r\nمىگويند گروهى از زنان ( در حدود چهل نفر ) گرد آمدند و به حضور على بن ابيطالب عليه السلام رسيدند ، گفتند : چرا اسلام به مردان اجازهء چندزنى داده اما به زنان اجازهء چندشوهرى نداده است ؟ آيا اين امر يك تبعيض ناروا نيست ؟ .\r\nعلى عليه السلام دستور داد ظرفهاى كوچكى از آب آوردند و هر يك از آنها را به دست يكى از آن زنان داد . سپس دستور داد همهء آن ظرفها را در ظرف بزرگى كه وسط مجلس گذاشته بود خالى كنند . دستور اطاعت شد . آنگاه فرمود : اكنون هر يك از شما دومرتبه ظرف خود را از آب پركنيد ، اما بايد هركدام از شما عين همان آبى كه در ظرف خود داشته بردارد . گفتند : اين چگونه ممكن است ؟ آبها با يكديگر ممزوج شده‌اند و تشخيص آنها ممكن نيست . على عليه السلام فرمود : اگر يك زن چند شوهر داشته باشد خواه ناخواه با همهء آنها هم بستر مىشود و بعد آبستن مىگردد . چگونه مىتوان تشخيص داد كه فرزندى كه به دنيا آمده است از نسل كدام شوهر است ؟ اين از نظر مرد .\r\nاما از نظر زن ، چند شوهرى هم با طبيعت زن منافى است و هم با منافع وى . زن از مرد فقط عاملى براى ارضاء غريزهء جنسى خود نمىخواهد كه گفته شود هرچه بيشتر براى زن بهتر . زن از مرد موجودى مىخواهد كه قلب آن موجود را در اختيار داشته باشد ، حامى و مدافع او باشد ، براى او فداكارى نمايد ، زحمت بكشد و پول درآورد و محصول كار و زحمت خود را نثار او نمايد ، غمخوار او باشد . پولى كه مرد به زن به عنوان يك « روسپى » مىداده و مىدهد ، همچنين پولى كه زن از راه كار و فعاليت به دست آورده و مىآورد ، نه به احتياجات مالى وسيع زن - كه چندين برابر احتياجات مرد است - وافى بوده و نه ارزش آن پولى را داشته كه مرد به خاطر علاقه و محبت و در راه عشق به زن مىپرداخته است . احتياجات مالى وسيع زن را همواره مرد به عنوان يك فداكار تأمين كرده است . بهترين و نيرومندترين مشوق مرد به كار و فعاليت نيز كانون خانوادگى او يعنى همسر و فرزندان او بوده است .\r\nزن در چندشوهرى هرگز نمىتوانسته است حمايت و محبت و عواطف خالصانه و فداكارى يك مرد را نسبت به خود جلب كند . از اين رو چندشوهرى نظير روسپىگرى\r\n\r\n","description":"","footnote":"","page_name":" 311 ","page_number":311},
  {"content":"\r\n\r\nهمواره مورد تنفر زن بوده است . عليهذا چندشوهرى نه با تمايلات و خواسته‌هاى مرد موافقت داشته است و نه با خواسته‌ها و تمايلات زن .\r\n\r\nشكست اشتراكيت جنسى\r\nهمچنانكه علت شكست اشتراكيت جنسى نيز همين است . اشتراكيت جنسى و از ميان رفتن اختصاص از دو طرف ، كه نه زن به مرد معينى اختصاص داشته باشد و نه مرد به زن معينى - همچنانكه اشاره كرديم - از طرف افلاطون پيشنهاد شد ، منتها در شعاع طبقهء حاكمه يعنى طبقهء حاكمان فيلسوف و فيلسوفان حاكم به عقيدهء افلاطون . اين پيشنهاد نه تنها مورد پذيرش ديگران واقع نشده بلكه خود افلاطون نيز از عقيدهء خود عدول كرد .\r\nدر يك قرن اخير فردريك انگلس ، پدر دوم كمونيسم نيز اين فرضيه را پيشنهاد و از آن دفاع كرد اما دنياى كمونيسم آن را نپذيرفت . مىگويند دولت شوروى در اثر تجربيات تلخ فراوان در اجراى تئورى اشتراكى خانوادگى انگلس ، در سال 1938 قوانينى به نفع خانواده گذرانيد و تك همسرى را به عنوان زناشويى رسمى كمونيستى پذيرفت .\r\nچندزنى براى يك مرد مىتوانسته امتيازى شمرده شود ، اما چندشوهرى هيچ وقت براى زن امتيازى نبوده و نخواهد بود . علت اين تفاوت اين است كه مرد طالب شخص زن است و زن طالب قلب مرد و فداكاريهاى او . براى مرد مادامى كه شخص زن را در اختيار دارد اهميتى ندارد كه قلب زن را از دست بدهد . از اين رو مرد اهميتى نمىداده كه در چندزنى قلب و عواطف زن را از دست مىدهد . ولى براى زن قلب و عواطف مرد اصالت دارد . اگر آن را از دست بدهد ، همه چيز را از دست داده است .\r\nبه عبارت ديگر ، در امر زناشويى دو عنصر دخالت دارد : يكى مادى و ديگر معنوى . عنصر مادى زناشويى جنبه‌هاى جنسى آن است كه در جوانى در منتهاى اوج و غليان است و تدريجاً رو به كاهش و آرامش مىرود . جنبهء معنوى آن عواطف رقيق و صميمانه‌اى است كه ميان آنها حكمفرما مىشود و احياناً هرچه زمان مىگذرد نيرومندتر مىگردد . يكى از تفاوتهاى زن و مرد اين است كه براى زن عنصر دوم بيش از عنصر اول اهميت دارد ، بر خلاف مرد . زناشويى براى زن بيشتر جنبهء معنوى دارد و براى مرد بيشتر جنبهء مادى ، و لااقل جنبهء مادى و معنوى زناشويى براى مرد مساوى\r\n\r\n","description":"","footnote":"","page_name":" 312 ","page_number":312},
  {"content":"\r\n\r\nاست .\r\nگذشته از اينها در مقالهء 24 گفتيم و سخنان يك بانوى روانشناس اروپايى را نيز شاهد آورديم كه زن از آن نظر كه پرورش دهندهء فرزند در رحم و دامن است ، حالات روانى مخصوصى دارد كه سخت او را به محبت و عواطف مهرآميز شوهر به عنوان پدر فرزندش نيازمند مىسازد . حتى ميزان محبت زن به فرزندان بستگى زيادى دارد به ميزان محبت و علاقهء مرد به او به عنوان پدر فرزندش و به عنوان عاملى كه موجب به وجود آمدن فرزند شده است . اين نياز زن منحصراً در تك شوهرى برآورده مىشود .\r\nعليهذا مقايسهء چندشوهرى به چندزنى و تصور اينكه فرقى ميان چندزنى و چندشوهرى نيست و علت اينكه چندزنى در قسمتى از جهان معمول ومجرى شده است اين است كه مرد زورمندتر بوده است و علت اينكه زن نتوانسته است چندشوهرى را به عنوان يك امتياز براى خود حفظ كند ضعف و ناتوانى زن بوده است ، اشتباه فاحش است .\r\nخانم منوچهريان در كتاب انتقاد بر قوانين اساسى و مدنى ايران صفحهء 34 مىگويد :\r\n« قانون مدنى مادهء 1049 مىگويد : هيچ كس نمىتواند دختر برادر يا دختر خواهر زن را بگيرد مگر با اجازهء زن خود . . . زن اگر اجازه دهد شوى وى مىتواند دختر برادر يا خواهر او را بگيرد . حالا بايد ديد كه اگر اجازه ندهد چه مىشود ؟ هيچ . به اصطلاح آن كه عوض دارد گله ندارد ، مرد با ديگرى ازدواج مىكند . خوب ، حالا اگر قضيه را به عكس كنيم آن وقت چه خواهد شد ؟ مثلًا اگر بگوييم زن نمىتواند با پسر برادر يا پسر خواهر شوهر خود ازدواج كند ( در همان حالى كه زن اين شوهر است ) مگر با اجازهء شوهر ، از شنيدن اين سخن خون رگهاى متعصب به جوش مىآيد و فرياد مىزنند اين پيشنهاد بر خلاف اصول انسانيت است و اصلًا طبع و نهاد زن هم با آن مباينت دارد . در پاسخ بايد گفت تنها اين پيشنهاد مخالف با اصل بردگى زن است . همچنانكه يك مال بيش از يك مالك ندارد و يا اگر هم داشته باشد محصول آن پس از افراز باز به يك مالك بر مىگردد ، زن هم چون بنا به قوانين صريح و ضمنى كشور ما در حكم اموال است از اين رو نبايد بيشتر از يك مالك داشته باشد . . . »\r\n\r\n","description":"","footnote":"","page_name":" 313 ","page_number":313},
  {"content":"\r\n\r\nدر صفحهء 73 آن كتاب مىگويد :\r\n« ما مىتوانيم بگوييم همچنانكه مرد تا چهار زن مىتواند داشته باشد ، زن هم چون بشر است و با مرد برابر ، بايد بتواند حقوقى را كه او دارد دارا شود .\r\nنتيجهء اين صغرى كبراى منطقى براى مردان بسيار وحشت‌آور مىشود .\r\nاينجاست كه خون در رگهاى آنان به جوش مىآيد و با چهره‌اى برافروخته و چشمانى آتشبار فرياد مىزنند : چگونه زن مىتواند بيش از يك شوهر داشته باشد ؟ ما در پاسخ با سردى و آرامى مىگوييم : چرا مرد مىتواند بيش از يك زن داشته باشد ؟ .\r\nما در اينجا نمىخواهيم ترويج فساد اخلاق كنيم ، و نمىخواهيم عفت و پاكدامنى زنان را ناچيز و بيهوده بگيريم ، ولى مىخواهيم به مردان بفهمانيم كه در بارهء زن عقيدهء آنان چنان كه مىپندارند بر پايه‌اى محكم و تزلزل ناپذير جاى ندارد . زن يكى است و مرد يكى . هر دو با هم برابرند .\r\nاگر به مردان از لحاظ اينكه مردند حق داده شده است كه تا چهار زن بگيرند ، بايد زنان هم همين حق را داشته باشند . اگر فرضاً از لحاظ عقل تواناتر از مرد نباشد ، بايد اذعان كرد كه تجلى روح و كيفيات نفسانى در زن ضعيفتر از مرد نيست . » .\r\nچنان كه ملاحظه مىفرماييد در بيانات فوق هيچ فرقى ميان چندزنى و چندشوهرى گذاشته نشده است جز اينكه مرد چون زور داشته است به نفع خود چندزنى را معمول داشته است ، بر خلاف زن كه آزادى نداشته از چندشوهرى كه تنها اصل مخالف بردگى اوست دفاع كند . و نيز در بيانات فوق چنين بيان شده كه علت رواج چندزنى و شكست چندشوهرى مالكيت مرد و مملوكيت زن بوده است . مرد چون مالك زن بوده است مىتوانسته است زنان متعدد يعنى اموال فراوان داشته باشد ، اما زن چون مملوك بوده است و مملوك نمىتوانسته است بيش از يك مالك داشته باشد از موهبت چندشوهرى محروم مانده است .\r\nاتفاقاً بر خلاف نظر خانم نويسنده ، پذيرش نيافتن چندشوهرى خود دليل است كه مرد به زن به چشم يك مال نگاه نمىكرده است ، زيرا شركت در مال و مالك شدن چند نفر يك مال را و استفادهء مشترك از آن يكى از قوانين جارى و سارى بشرى در اموال است . اگر مرد به زن به چشم يك مال نگاه مىكرد شركت در آن را جايز مىشمرد ،\r\n\r\n","description":"","footnote":"","page_name":" 314 ","page_number":314},
  {"content":"\r\n\r\nهمچنانكه شركت در مال و استفادهء مشترك از آن را جايز شمرده است .\r\nدر كجاى دنيا معمول است كه مال بيشتر از يك مالك نمىتواند داشته باشد تا قانون تك شوهرى را ناشى از آن بدانيم ؟ .\r\nمىگويند چون مرد يكى است و زن يكى ، بايد حقوق برابر داشته باشند . چرا مرد بتواند از حقوق چندزنى بهره‌مند شود و زن نتواند از حق چندشوهرى استفاده كند ؟ .\r\nمىگويم اشتباه شما همين جاست كه خيال كرده‌ايد تعددزوجات جزء حقوق مرد است و تعدد شوهر جزء حقوق زن ، در صورتى كه تعدد زوجات جزء حقوق زن است و تعدد شوهر نه جزء حقوق مرد است و نه جزء حقوق زن ، هم بر خلاف مصالح و منافع مرد است و هم بر خلاف مصالح و منافع زن . ما بعداً ثابت خواهيم كرد كه قانون تعدد زوجات در اسلام به منظور احياء و احقاق حقوق زن وضع شده است و اگر بنا بود جانب مرد رعايت شود اسلام همان كارى را مىكرد كه دنياى غرب كرده است ؛ به مرد حق استفاده و بهره بردارى از زنان ديگر جز زن اول مىداد ولى هيچ تعهدى براى مرد به نفع زن و فرزندان او به عنوان همسر قانونى و فرزندان قانونى قائل نمىشد . چندشوهرى به نفع زن نبوده كه حقى از او سلب شده باشد .\r\nمىگويند مىخواهيم به مردان بفهمانيم كه عقايد آنها در بارهء زن آنچنانكه خود مىپندارند محكم و تزلزل ناپذير نيست .\r\nاز قضاآنچه ما مىخواهيم همين است . ما در مقالات آينده مبناى نظر اسلام را در بارهء تعدد زوجات خواهيم گفت . از اين نويسنده و هر صاحب نظر ديگر ملتمسانه طلب مىكنيم ببينند و نظر بدهند كه آيا نظر اسلام مبتنى بر يك اصل تزلزل ناپذير است يا نه . من قول شرف مىدهم اگر كسى توانست خللى در مبناى نظر اسلامى راجع به اين مسأله پيدا كند ، من از تمام گفته‌هاى خود در زمينهء حقوق زن صرف نظر مىكنم .\r\n\r\n","description":"","footnote":"","page_name":" 315 ","page_number":315},
  {"content":"\r\n\r\n\r\nعلل تاريخى تعدد زوجات\r\nهوسرانى و تسلط بىچون و چراى مرد ، به تنهايى براى پيدايش رسم « چندزنى » كافى نيست ؛ حتماً علل و عوامل ديگر نيز دخالت داشته است ، زيرا براى مرد هوسران راه سهلتر و بىدردسرتر از چندزنى اين است كه حس تنوع طلبى خود را از راه زن بازى آزاد و رفيقه و معشوقه گيرى ارضاء كند ، بدون آنكه زن مورد نظر خود را به عنوان « همسرى » بپذيرد و نسبت به فرزندان احتمالى او تعهد و مسؤوليتى به عهده بگيرد .\r\nاز اين رو در اجتماعاتى كه چندزنى معمول بوده است ، يا موانع اخلاقى و اجتماعى راه معشوقه گيرى و زن بازى آزاد را براى مرد هوسباز بسته بوده است و مرد هوسباز مجبور بوده غرامت تنوع طلبى خود را با بهاى قبول همسرىِ قانونى زن مورد استفادهء خود و پدرى فرزندانش بپردازد ، و يا بايد فرض كنيم علل ديگرى ( جغرافيايى يا اقتصادى يا اجتماعى ) غير از هوسبازى و تنوع طلبى مرد در كار بوده است .\r\n\r\nعوامل جغرافيايى\r\nمنتسكيو و گوستاو لوبون اصرار زيادى دارند كه علل جغرافيايى را دخالت دهند . به عقيدهء اين مفكران ، آب و هواى مشرق زمين مقتضى رسم تعدد زوجات بوده است .\r\n\r\n","description":"","footnote":"","page_name":" 316 ","page_number":316},
  {"content":"\r\n\r\nدر آب و هواى مشرق زمين زن زودتر بالغ مىشود و هم زودتر پير مىشود و از اين جهت مرد به زن دوم و سوم احتياج پيدا مىكند . بعلاوه ، مردِ پروردهء آب و هواى مشرق زمين از لحاظ نيروى جنسى طورى است كه يك زن نمىتواند او را اقناع كند .\r\nگوستاو لوبون در تاريخ تمدن اسلام و عرب صفحهء 509 مىگويد :\r\n« رسم مذكور ( رسم تعدد زوجات ) فقط بر اثر آب و هواى مشرق و در نتيجهء خصايص نژادى و علل و اسباب ديگرى كه به طرز زندگانى مشرق مربوط بوده پيدا شده است ، نه اينكه مذهب آن را آورده باشد . و معلوم است آب و هوا و خصايص قومى از جمله عواملى است كه فوق العاده قوى و مؤثر بوده و حتى ما لازم هم نمىدانيم كه راجع به آن زياد قلمفرسايى كنيم . بعلاوه ، اصل طبيعت و ساختمان مخصوص زنان مشرق و لزوم حضانت طفل و امراض و عوارض و غيره ، آنها را اغلب مجبور ساخته كه از شوهر كناره گيرى اختيار كنند ، و چون آب و هواى مشرق و جبلّت قومى طورى است كه براى مرد تحمل اين كناره جويى موقت غالباً غيرممكن بوده لهذا تعدد زوجات لزوم پيدا نموده است . » .\r\nمنتسكيو در روح القوانين صفحهء 430 مىگويد :\r\n« در كشورهايى كه داراى آب و هواى گرم مىباشند زنها در سنين هشت و نه و ده سالگى بالغ هستند و بعد از اين كه شوهر كردند بارور مىشوند ، به طورى كه مىتوان گفت در كشورهاى گرمسير ازدواج و بارورى زنها بلافاصله پشت هم صورت مىگيرد .\r\nپريدو در شرح حال پيغمبر اسلام مىگويد كه آن حضرت در پنج سالگى خديجه را به حبالهء نكاح درآورد و در هشت سالگى با وى همخواب شد .\r\nاين است كه زنهاى كشورهاى گرمسير در بيست سالگى پير هستند و هنگامى كه تازه مىخواهند عقلشان به طرف كمال برود پير شده‌اند . . . در كشورهايى كه هوا معتدل است ، نظر به اينكه زيبايى زنها مدتى باقى مىماند و ديرتر به حد بلوغ مىرسند و وقتى كه ازدواج مىكنند به واسطهء زيادى سن تجربياتى دارند و در موقع بچه‌دار شدن مقدارى از سن آنها گذشته و زن و شوهر تقريباً در يك سن و در يك موقع پير\r\n\r\n","description":"","footnote":"","page_name":" 317 ","page_number":317},
  {"content":"\r\n\r\nمىشوند ، اين است كه مساواتى بين زن و مرد برقرار شده و مردها بيش از يك زن نمىگيرند . . .\r\nبنابراين قانون منع تعدد ازدواج در اروپا و مجاز كردن اين عمل در آسيا مربوط به مقتضيات آب و هواست . . . » .\r\nاين توجيه به هيچ وجه صحيح نيست ، زيرا اولًا رسم تعدد زوجات در مشرق زمين منحصر به مناطق گرمسير نبوده است . در ايران با اينكه از لحاظ آب و هوا معتدل است ، از قبل از اسلام تعدد زوجات معمول بوده است . اينكه منتسكيو مىگويد در مناطق گرمسير زنان در بيست سالگى پير مىشوند ، گزافه‌اى بيش نيست . از آن گزافه‌تر اينكه به نقل از پريدو مىگويد : پيغمبر اسلام در پنج سالگى خديجه را به عقد خويش درآورد و در هشت سالگى با وى زفاف كرد ، در صورتى كه همه مىدانند پيغمبر اسلام در بيست و پنج سالگى با خديجه كه در آن وقت چهل سال از سنش مىگذشت ازدواج كرد .\r\nثانياً اگر زود پير شدن زن و غليان نيروى جنسى مرد موجب اصلى اين كار بوده است ، چرا مردم مشرق زمين همان راه مردم مغرب زمين را در قرون وسطى و قرون جديد پيش نگرفتند و به جاى تعدد زوجات طبيعت خود را با فحشاء و زن بازى آزاد اقناع نكردند ؟ زيرا در مغرب زمين به قول گوستاولوبون رسم وحدت زوجه رسمى است كه فقط در كتابهاى قانون درج است و در معاشرتهاى مغرب زمين اثرى از آن نيست .\r\nو باز به قول او در مشرق زمين تعدد زوجات به شكل قانونى يعنى قبول تعهد همسرى نسبت به زن و مسؤوليت پدرى نسبت به فرزندان او وجود داشته است و در مغرب زمين به شكل سالوسانه و غيرقانونى يعنى به شكل معشوقه بازى و رفيقه بازى بدون قبول تعهد همسرى نسبت به زن و تعهد پدرى نسبت به فرزندان او .\r\n\r\nوضع چندهمسرى در مغرب زمين\r\nمن در اينجا لازم مىدانم شرح مختصرى از وضع چندهمسرى به شكل مغرب زمينى در قرون وسطى از زبان يكى از مورخان محقق مغرب زمين نقل كنم تا خوانندگان محترم و همهء كسانى كه مشرق زمين را به نام تعدد زوجات و احياناً به نام\r\n\r\n","description":"","footnote":"","page_name":" 318 ","page_number":318},
  {"content":"\r\n\r\nحرمسرا دارى مورد انتقاد قرار مىدهند و آن را مايهء سرافكندگى مشرق زمين در مقابل مغرب زمين مىشمارند ، بدانند كه آنچه در مشرق زمين وجود داشته با همهء معايب و جنبه‌هاى ننگين آن ، نسبت به جرياناتى كه از اين نظر در مغرب زمين مىگذشته ، هزار درجه فضيلت دارد .\r\nويل دورانت در جلد 17 تاريخ تمدن فصلى دارد تحت عنوان « سستى اخلاق » .\r\nدر اين فصل وضع اخلاق عمومى را در ايتاليا در دورهء رنسانس شرح مىدهد . تمام اين فصل كه در يازده قسمت ذكر شده خواندنى است . من خلاصه‌اى از آنچه تحت عنوان « اخلاق در روابط جنسى » ضمن اين فصل آمده است نقل مىكنم .\r\nويل دورانت اول مقدمهء كوتاهى ذكر مىكند و مثل اينكه با اين مقدمه قبلًا مىخواهد معذرت خواهى كرده باشد .\r\nمقدمتاً چنين مىگويد :\r\n« حال با پرداختن به اخلاقيات مردم غيرروحانى و با آغاز از روابط جنسى ، بايد نخست متذكر شويم كه مرد ذاتاً طبيعت چندهمسرى دارد و فقط نيرومندترين قيود اخلاقى ، ميزان مناسبى از فقر و كار سخت و نظارت دائمى زوجه مىتواند يك همسرى را به او تحميل كند . » .\r\nآنگاه به اصل مطلب پرداخته مىگويد :\r\n« معلوم نيست زناى محصنه در قرون وسطى كمتر بوده است تا رنسانس ، و همان گونه كه در قرون وسطى زنا با بهادرى تلطيف مىشد به همان طريق در دورهء رنسانس در ميان طبقات تحصيل كرده با آرمانى ساختن ظرافت و سحرآميزى روحى زن تربيت شده نرمش مىيافت . . . دختران خانواده‌هاى اصيل تا حدى از مردانى كه با خاندان خودشان تعلق نداشتند نسبتاً مجزا نگه داشته مىشدند . مزاياى عفت پيش از زناشويى جداً به آنان تعليم داده مىشد . گاه اين تعليم چنان مؤثر مىافتاد كه بنا به روايت ، زن جوانى پس از تجاوزى كه به ناموسش شد خود را در آب غرق كرد . آن زن بىشك منحصر به فرد بوده است ، زيرا پس از مرگ او اسقفى درصدد برآمد تا مجسمه‌اى از او برپا كند .\r\n\r\n","description":"","footnote":"","page_name":" 319 ","page_number":319},
  {"content":"\r\n\r\nماجراهاى قبل از ازدواج مىبايست قابل ملاحظه باشد والّا مشكل بتوان براى اطفال نامشروع بيشمارى كه در هر يك از شهرهاى ايتالياى رنسانس يافت مىشد دليلى جست . فرزند حرامزاده نداشتن امتيازى به شمار مىرفت اما داشتن آن ننگ فاحشى نبود . مرد معمولًا به هنگام ازدواج ، زن خود را ترغيب مىكرد كه طفل حرامزادهء خويش را به خانه بياورد تا با ساير فرزندان آن مرد پرورش يابد . حرامزاده بودن از قدر كسى نمىكاست . داغى كه جامعه برآن مىزد چندان مهم نبود . وانگهى مشروعيت را مىشد با رشوه دادن به يكى از اعضاى كليسا به دست آورد .\r\nدر نبودن وارثان مشروع يا ذى صلاحيت ، پسران حرامزاده ممكن بود به ملك يا حتى به تاج و تخت برسند . همان گونه كه فرنتهء اول وارث سلطنت الفونسوى اول پادشاه ناپل و لئونللودسته جانشين نيكولوى سوم امير فرارا شد . وقتى كه پيوس دوم در سال 1459 به فرارا آمد مورد پذيرايى هفت شاهزاده قرار گرفت كه همه نامشروع بودند . رقابت حرامزادگان با حلالزادگان منشأ مهمى از كشمكشهاى دورهء رنسانس بود . . . اما در مورد همجنس گرايى بايد بگوييم كه تقريباً يك قسمت اجبارى از احياى رسوم يونان باستان بود . . .\r\nسان برناردينو موارد اين عمل شنيع را در ناپل چندان زياد ديد كه شهر را به سرنوشت سدوم و عموره تهديد كرد . آرتينو اين انحراف را در رم نيز به همان اندازه شايع يافت . . . در مورد فحشاء نيز مىتوانيم همين گونه سخن بگوييم . بنا بر روايت اينفسورا كه دوست مىداشت آمار خود را در رم پاپ نشين سنگين‌تر سازد ، به سال 1490 در ميان نفوس نود هزار نفرى رم 6800 روسپى ثبت شده وجود داشت و اين رقم البته شامل روسپيان مخفى و غيررسمى نمىشد . در ونيز طبق آمار سال هزار و پانصد و نه ، 11654 فاحشه در ميان نفوس سيصدهزار نفرى آن شهر وجود داشت . . . در قرن پانزدهم دخترى كه در 15 سالگى هنوز به شوهر نرفته بود ننگ خانواده به شمار مىرفت . در سدهء شانزدهم « سنّ ننگين » به هفده سالگى رسانده شد تا تحصيلات عاليتر را براى دختر ممكن سازد . مردان كه از تمام مزايا و تسهيلات فحشاء برخوردار بودند ، فقط در صورتى مجذوب ازدواج مىشدند كه زن برايشان جهاز معتنابهى بياورد . . . بنا بر آيين ازدواج قرون وسطايى چنين انتظار مىرفت كه در مراحل مختلف دوران زناشويى عشق ميان زن و مرد نضج گيرد ، چنان كه در شادى و اندوه ، خوشبختى و بدبختى شريك يكديگر باشند و ظاهراً در بسيارى از\r\n\r\n","description":"","footnote":"","page_name":" 320 ","page_number":320},
  {"content":"\r\n\r\nموارد چنين انتظارى برآورده مىشد . . . با اين حال زناى محصنه رايج بود چون بيشتر ازدواجهاى طبقات عالى ، اتحادى ديپلماتيك به خاطر منافع سياسى و اقتصادى بود ، بسيارى از شوهران خود را به داشتن معشوقه‌اى ذى حق مىدانستند و زن گرچه ممكن بود از اين امر اندوهگين شود ، معمولًا ديده بر آن مىبست يا لب نمىگشود .\r\nدر ميان طبقات متوسط ، برخى از مردان گمان داشتند كه زنا تفريح مشروعى است . ماكياولى و دوستانش ظاهراً از داستانهايى كه در بارهء بى وفاييهاى خود با يكديگر رد و بدل مىكردند ناراحت نمىشدند . وقتى كه در اين موارد زن با تقليد از شوى خود انتقام مىگرفت ، شوهر غالباً بر عمل او چشم مىپوشيد و كلاه غيرت را بالاتر مىكشيد . » .\r\nآرى ، اين بود نمونه‌اى از زندگى مردمى كه همواره تعدد زوجات را بر مشرق يك گناه نابخشودنى مىشمارند و احياناً آب و هواى مشرق زمين را مسؤول اين عمل به اصطلاح غيرانسانى ! مىدانند و اما آب و هواى سرزمين آنها به هيچ وجه به آنها اجازهء بىوفايى به زن و تخطى از تك همسرى نمىدهد ! .\r\nضمناً اين نكته نيز ناگفته نماند كه نبودن تعدد زوجات به صورت مشروع در ميان غربيها ، چه خوب و چه بد ، مربوط به مذهب مسيح نيست . در اصل دين مسيح ، نصّى بر منع تعدد زوجات نيست ، بلكه چون حضرت مسيح مقررات تورات را تأييد كرده است و در تورات تعدد زوجات به رسميت شناخته شده است ، بايد بگوييم در اصل دين مسيح تعدد زوجات تجويز شده است . حتى گفته مىشود كه قدماى مسيحيون داراى زوجات متعدد بوده‌اند . پس خوددارى غرب از تعدد زوجات به صورت شرعى و قانونى ، علت يا علل ديگرى داشته است .\r\n\r\nعادت ماهانه\r\nبعضى ديگر بيمارى ماهانهء زن و عدم آمادگى او را براى تمتع مرد در مدت بيمارى ، همچنين خستگى زن از فرزند زاييدن و ميل او به كناره گيرى از زندگى زناشويى و رسيدگى به غذا و پرورش فرزندان را منشأ تعدد زوجات دانسته‌اند .\r\nويل دورانت مىگويد :\r\n\r\n","description":"","footnote":"","page_name":" 321 ","page_number":321},
  {"content":"\r\n\r\n« در اجتماعات ابتدايى ، زنان به سرعت پير مىشوند و به همين جهت خود غالباً مردان را به زناشويى جديد تشويق مىكردند تا بتوانند مدت درازترى غذاى كودكان خود را تأمين كنند و در عين حال فاصلهء ميان دوره‌هاى حمل خود را طولانىتر سازند بىآنكه از ميل مردان در توليد نسل و دفع شهوت خود چيزى بكاهند . غالباً ديده شده كه زن اول ، شوهر خود را ترغيب مىكرده است تا زن تازه بگيرد كه كار او سبكتر شود و زن تازه براى خانواده اطفال ديگرى بياورد و بهره بردارى و ثروت زيادتر شود . » .\r\nبدون شك بيمارى ماهانهء زن و همچنين خستگى او از فرزند زادن ، زن و مرد را از لحاظ امر جنسى در وضع نامشابهى قرار مىدهد و سبب مىگردد كه مرد كم و بيش رو به سوى زن ديگر بياورد . اما هيچ يك از دو علت بالا به تنهايى موجب رسم تعدد زوجات نمىشود ، مگر آنكه يك مانع اخلاقى يا اجتماعى براى مرد وجود داشته باشد كه نتواند هوس خود را با معشوقه گيرى و زن بازى آزاد تسكين دهد .\r\nپس هر يك از دو عامل فوق هر زمان دخالت داشته‌اند ، در زمينه‌اى بوده كه مرد آزادى كامل در هوسبازى نداشته است .\r\n\r\nمحدود بودن دورهء فرزندزايى زن\r\nبه عقيدهء بعضى محدود بودن سن زن از نظر توليد فرزند بر خلاف مرد ، و رسيدن او به سن « يائسگى » يكى از علل پيدايش رسم تعدد زوجات بوده است . احياناً زنى به اين سن مىرسيده است در حالى كه به قدر كافى براى مرد فرزند نياورده بوده است يا فرزندان قبلى تلف شده بودند .\r\nميل مرد به داشتن فرزند بعلاوهء عدم ميل او به طلاق زن اول سبب شده كه مرد به دنبال زن دوم يا سوم برود ، همچنانكه نازا بودن زن اول عامل ديگرى براى روآوردن مرد به ازدواج ثانوى بوده است .\r\n\r\nعوامل اقتصادى\r\nبراى تعدد زوجات ريشه‌هاى اقتصادى نيز ذكر كرده‌اند و گفته‌اند در دوران قديم بر خلاف امروز ، زن و فرزند زياد از لحاظ اقتصادى به نفع مرد بوده است . مرد از زنان و\r\n\r\n","description":"","footnote":"","page_name":" 322 ","page_number":322},
  {"content":"\r\n\r\nفرزندان خود مانند بردگان كار مىكشيده است و احياناً فرزندان خود را مىفروخته است . منشأ بردگى بسيارى از افراد اسارت در جنگ نبوده است بلكه پدران آنها ، آنها را به بازار آورده و فروخته‌اند .\r\nاين جهت مىتواند علت تعدد زوجات واقع شود ، زيرا مرد تنها با قبول همسرىِ رسمى زن مىتواند از مزيت كثرت اولاد بهره‌مند شود . معشوقه گيرى و زن بازى آزاد نمىتواند اين مزيت را براى مرد تأمين كند . ولى چنان كه مىدانيم اين علت را به همهء مواردى كه تعدد زوجات وجود داشته است نمىتوان تعميم داد .\r\nفرضاً ملل ابتدايى به اين منظور زنان متعدد مىگرفته‌اند ، همهء ملل اين‌طور نبوده‌اند . در دنياى قديم رسم تعدد زوجات در ميان طبقاتى معمول بود كه با تجمل و تعين و تشخص زندگى مىكردند و معمولًا پادشاهان ، اميران ، سرداران ، روحانيون و بازرگانان متعين زنان متعدد داشته‌اند و چنان كه مىدانيم اين طبقات از وجود زنان و فرزندان زياد خود بهرهء اقتصادى نمىبرده‌اند .\r\n\r\nعامل عدد و عشيره\r\nعلاقه به كثرت فرزند و توسعهء نفوس فاميل نيز به نوبهء خود عامل ديگرى بوده براى تعدد زوجات . يكى از جهاتى كه زن و مرد را در وضع متفاوتى قرار مىدهد اين است كه عدد فرزندانى كه يك زن مىتواند توليد كند بسيار معدود و محدود است ، خواه تك شوهر باشد يا چندشوهر ، اما عدد فرزندانى كه مرد مىتواند توليد كند بستگى دارد به تعداد زنانى كه در اختيار دارد . ممكن است يك مرد به تنهايى از صدها زن هزارها فرزند از نسل خود توليد كند .\r\nدر دنياى قديم بر خلاف دنياى امروز عدد و عشيره عامل اجتماعى مهمى به شمار مىرفته است . قبايل و طوايف از هر وسيله‌اى براى تكثير عدد و جلوگيرى از كاهش آن استفاده مىكرده‌اند . يكى از افتخارات آن مردم افتخار به كثرت عدد افراد قبيله بوده است . بديهى است كه تعدد زوجات يگانه وسيلهء تكثير عدد بوده است .\r\n\r\nفزونى عدد زنان بر مردان\r\nآخرين عامل تعدد زوجات كه ضمناً مهمترين عوامل است ، فزونى عدد زنان بر عدد مردان بوده است . مواليد دختران از مواليد پسران زيادتر نبوده و نيست . احياناً اگر\r\n\r\n","description":"","footnote":"","page_name":" 323 ","page_number":323},
  {"content":"\r\n\r\nدر برخى سرزمينها مواليد دختر از مواليد پسر بيشتر است ، در بعضى سرزمينهاى ديگر بر عكس است ، مواليد پسر از مواليد دختر افزونتر است . چيزى كه همواره سبب مىشود كه عدد زنان آمادهء ازدواج از عدد مردان آمادهء ازدواج بيشتر باشد اين است كه تلفات مرد هميشه از تلفات زن بيشتر بوده و هست . كثرت تلفات مرد همواره سبب شده و مىشود كه در صورت تك همسرى ، گروه فراوانى از زنان از داشتن شوهر قانونى و خانه و زندگى و فرزند مشروع محروم بمانند .\r\nدر اينكه در اجتماعات ابتدايى اين‌طور بوده بحثى نيست . قبلًا از ويل دورانت نقل كرديم كه :\r\n« در اجتماعات ابتدايى به واسطهء اشتغال مردان به جنگ و شكار ، زندگى مرد در معرض خطر بود و به همين جهت مردان بيشتر از زنان تلف مىشدند . فزونى عدهء زنان بر مردان سبب مىشد كه يا تعدد زوجات رواج پيدا كند و يا عده‌اى از زنان به حال عزوبت بسر برند . »\r\n\r\nبررسى علل و عوامل\r\nعللى را كه از لحاظ تاريخى مىتوان مبدأ و منشأ چندزنى فرض كرد همينهاست كه گفته شد . اما چنان كه ملاحظه شد بعضى از اين علل در واقع علت نبوده و بىجهت در رديف علل تعدد زوجات ذكر شده است ، مانند آب و هوا . از اين يك كه بگذريم به سه نوع علت بر مىخوريم :\r\nنوع اول : آن كه در روآوردن مرد به تعدد زوجات تأثير داشته ، بدون آنكه مجوزى براى مرد شمرده شود ، فقط جنبهء زور و ظلم و استبداد داشته است . علت اقتصادى كه قبلًا ذكر شد از اين قبيل است . بديهى است كه فروختن فرزند يكى از وحشيانه ترين و ظالمانه ترين كارهاى بشرى است و تعدد زوجاتى كه به خاطر اين هدف وحشيانه و ظالمانه باشد مانند خود آن عمل نامشروع است .\r\nنوع دوم آن علل از جنبهء حقوقى قابل مطالعه است و مىتواند « مجوزى » براى مرد يا براى اجتماع شمرده شود ، از قبيل نازا بودن زن يا يائسه شدن او و احتياج مرد به فرزند يا نيازمندى قبيله يا كشور به كثرت نفوس . به‌طور كلى علل طبيعى كه زن و مرد را از لحاظ ارضاء جنسى و يا از لحاظ توليد فرزند در وضع نامساوى قرار مىدهد\r\n\r\n","description":"","footnote":"","page_name":" 324 ","page_number":324},
  {"content":"\r\n\r\nمىتواند از جنبهء حقوقى « مجوز » تعدد زوجات محسوب شود .\r\nاما در ميان علل گذشته نوع سومى هست كه اگر فرض كنيم در دنياى گذشته وجود داشته و يا در دنياى امروز وجود دارد ، بيش از آن است كه فقط « مجوز » تعدد زوجات براى مرد يا اجتماع محسوب گردد بلكه موجب « حقى » است از جانب زن و موجب تكليفى است به عهدهء مرد و اجتماع . آن علت ، فزونى عدد زن بر مرد است .\r\nاگر فرض كنيم در گذشته يا زمان حاضر عدد زنان آماده به ازدواج بر عدد مردان آماده به ازدواج فزونى دارد به طورى كه اگر تك همسرى تنها صورت قانونى ازدواج باشد گروهى از زنان بىشوهر از تشكيل زندگى خانوادگى محروم مىمانند ، چندزنى به عنوان « حقى » از زنان محروم و « تكليفى » به عهدهء مردان و زنان متأهل محسوب مىشود .\r\nحق تأهل از طبيعى ترين حقوق بشرى است . هيچ بشرى را از اين حق به هيچ نامى و تحت هيچ عنوانى نمىتوان محروم كرد . حق تأهل حقى است كه هر فرد بر اجتماع خود پيدا مىكند . اجتماع نمىتواند كارى بكند كه نتيجتاً گروهى از اين حق محروم بمانند .\r\nهمان طورى كه مثلًا حق كار ، حق خوراك ، حق مسكن ، حق تعليم و تربيت ، حق آزادى جزء حقوق اصلى و اوّلى بشر شمرده مىشود و به هيچ وجه و هيچ عنوان نمىتوان از او سلب كرد ، حق تأهل نيز يك حق طبيعى است و نظر به اينكه در صورت فزونى عدد زنان آماده به ازدواج از مردان آماده به ازدواج ، قانون انحصار ازدواج به تك همسرى با اين حق طبيعى منافى است ، پس اين قانون بر خلاف حقوق طبيعى بشر است .\r\nاينها مربوط به گذشته است . در زمان حاضر چه بايد گفت ؟ آيا علل « مجوز » تعدد زوجات و همچنين علتى كه تعدد زوجات را به عنوان « حق » زن رسميت مىدهد ، در اين زمان وجود دارد يا خير ؟ به فرضِ اينكه اين علل وجود داشته باشد ، از جنبهء حق زن سابق چه بايد گفت ؟\r\n\r\n","description":"","footnote":"","page_name":" 325 ","page_number":325},
  {"content":"\r\n\r\n\r\nحق زن در چندهمسرى\r\nعلل شكست چندشوهرى و رواج چندزنى را شرح داديم . روشن كرديم كه در پيدايش چندزنى علل گوناگونى تأثير داشته است . بعضى از آن علل از روحيهء تحكّم و استبداد جنس مرد سرچشمه گرفته است و بعضى ديگر ناشى از تفاوت وضع طبيعى زن و مرد از لحاظ سنين استعداد توليد فرزند و قابليت تعداد توليد فرزند بوده است و مىتوانسته « مجوزى » براى چندزنى مرد به شمار رود . اما علت خاصى همواره در طول تاريخ در كار بوده كه چندزنى را به عنوان « حقى » براى زن و « وظيفه‌اى » براى مرد ايجاب مىكرده است . آن ، فزونى نسبى عدد زنان آماده به ازدواج از عدد مردان آماده به ازدواج است .\r\nما براى اينكه از درازى سخن خوددارى كنيم ، از بحث در بارهء علتهايى كه ممكن است « مجوز » تعدد زوجات براى مرد محسوب شود خوددارى مىكنيم ؛ سخن را محدود مىكنيم به علتى كه اگر وجود داشته باشد تعدد زوجات به صورت « حقى » براى طبقهء نسوان در مىآيد .\r\nبراى اثبات اين مدعا دو مقدمه بايد روشن شود : يكى اينكه ثابت شود طبق آمار قطعى و مسلّم ، عدهء زنان آمادهء ازدواج بر عدد مردان آمادهء ازدواج فزونى دارد .\r\nديگر اينكه اگر چنين چيزى وجود پيدا كند ، از جنبهء حقوق بشرى و انسانى موجب حقى\r\n\r\n","description":"","footnote":"","page_name":" 326 ","page_number":326},
  {"content":"\r\n\r\nمىشود براى زنان محروم بر عهدهء مردان و زنان متأهل .\r\nاما از نظر اول . خوشبختانه در دنياى امروز آمار نسبتاً صحيحى در اين زمينه وجود دارد . همهء كشورهاى جهان در هر چند سال يك بار سرشمارى مىكنند . در اين سرشماريها كه در كشورهاى پيشرفته به صورت دقيقى صورت مىگيرد ، نه تنها عدد مجموع جنس ذكور و مجموع جنس اناث به دست مىآيد ، بلكه نسبت عدد دو جنس در سنين مختلف به دست مىآيد . مثلًا روشن مىگردد كه عدد پسران از بيست ساله تا بيست و چهار ساله چقدر است و عدد دختران از بيست ساله تا بيست و چهار ساله چقدر است ، همچنين در ساير سنين عمر . سازمان ملل متحد در سالنامه‌هاى جمعيت شناسى خود همواره اين آمار را منتشر مىكند و ظاهراً تاكنون شانزده نشريه در اين زمينه منتشر كرده است . آخرين نشريه مربوط است به سال 1964 كه در سال 1965 منتشر شده است .\r\nالبته قبلًا بايد به اين نكته توجه داشته باشيم كه براى مدعاى ما كافى نيست كه بدانيم مجموع عدد جنس ذكور مردم يك كشور چقدر است و مجموع عدد اناث آنها چقدر . آنچه مفيد و لازم است اين است كه بدانيم نسبت مردان و زنان آماده به ازدواج چه نسبت است . غالباً نسبت مردان و زنان آماده به ازدواج با نسبت مجموع جنس ذكور و جنس اناث متفاوت است ، و اين دو علت دارد : يكى اينكه دورهء بلوغ دختران قبل از دورهء بلوغ پسران است . به همين جهت معمولًا در قوانين جهان سن قانونى دختران از سن قانونى پسران پايين‌تر است و عملًا در همهء جهان اكثريت قريب به اتفاق ازدواجها ميان مردان و زنانى صورت مىگيرد كه مردان به‌طور متوسط پنج سال از زنان بزرگترند .\r\nعلت ديگر كه علت اساسى است و مهمتر است اين است كه با اينكه مواليد دختر از مواليد پسر بيشتر نيست و احياناً در بعضى كشورها مواليد پسر بيشتر است ، همواره به واسطهء اينكه تلفات جنس ذكور از تلفات جنس اناث بيشتر است ، در سنين ازدواج توازن بهم مىخورد ؛ گاهى به صورت فاحشى تفاوت پيدا مىشود و عدد زنان آمادهء ازدواج بر عدد مردان آمادهء ازدواج به مقياس وسيعى فزونى مىگيرد . ولهذا ممكن است مجموع عدد جنس ذكور يك كشور با عدد جنس اناث آن مساوى يا از آن بيشتر باشد ، اما در طبقهء آماده به ازدواج يعنى طبقه‌اى كه به سن قانونى ازدواج رسيده‌اند كار برعكس بوده باشد .\r\n\r\n","description":"","footnote":"","page_name":" 327 ","page_number":327},
  {"content":"\r\n\r\nاين مطلب از آمارى كه در آخرين نشريهء جمعيت شناسى سازمان ملل متحد مربوط به سال 1964 درج شده كاملًا روشن است . مثلًا در جمهورى كره طبق آمار اين نشريه مجموع جمعيت 635 / 277 / 26 نفر است . از اين مجموع 289 / 145 / 13 نفر از جنس ذكورند و 346 / 132 / 13 نفر از اناث ؛ يعنى در مجموع جمعيت ، عدد ذكور 12943 نفر بيش از اناث است . اين نسبت در اطفال كمتر از يك ساله و اطفال از يك ساله تا چهارساله و از پنج ساله تا نه ساله و از دوازده ساله تا چهارده ساله و از پانزده ساله تا نوزده ساله همچنان محفوظ است .\r\nآمار نشان مىدهد كه در همهء اين سنين تعداد ذكور بيش از اناث است . اما از بيست ساله تا بيست و چهارساله اين نسبت عوض مىشود . مجموع عدد ذكور در اين سنين 364 / 083 / 1 نفر است و مجموع اناث 051 / 110 / 1 نفر است . از اين سنين به بالا كه سنين ازدواج قانونى زنان و مردان است هرچه بالا برويم عدد جنس اناث بيش از عدد جنس ذكور است .\r\nتازه جمهورى كره وضع استثنايى دارد كه در مجموع جمعيت ، عدد ذكور بيش از اناث است . اكثريت قريب به اتفاق كشورها نه تنها در سنين ازدواج عدد جنس اناث بيش از جنس ذكور است ، در مجموع جمعيت نيز عدد اناث بيش از ذكور است . مثلًا در كشور جمهورى شوروى مجموع جمعيت 000 / 101 / 216 است و از اين مجموع 000 / 840 / 97 از جنس ذكور و 000 / 261 / 118 از جنس اناث است و اين تفاوت در سنين قبل از ازدواج و همچنين سنين ازدواج ، يعنى از بيست ساله تا بيست و چهار ساله و از بيست و پنج ساله تا بيست و نه ساله و از سى ساله تا سى و چهار ساله و همچنين تا هشتاد ساله و هشتاد و چهار ساله ، همچنان محفوظ است .\r\nو همچنين است كشورهاى انگلستان ، فرانسه ، آلمان غربى ، آلمان شرقى ، چكسلواكى ، لهستان ، رومانى ، مجارستان ، امريكا ، ژاپن و غيره . و البته در بعضى نقاط مانند برلن غربى و شرقى تفاوت عدد زن و مرد تفاوت فاحشى است .\r\nدر هندوستان حتى در سنين ازدواج عدد مرد بر عدد زن مىچربد . فقط از سنين پنجاه به بالاست كه عدد زن بر عدد مرد فزونى مىگيرد . ظاهراً علت نقصان زن در هند عادت قديمى مردم خرافاتى آن سرزمين است كه زن شوهرمرده را از ميان مىبرند .\r\nسرشمارى كه سال گذشته در ايران به عمل آمد نشان داد كه ايران از كشورهاى استثنايى است كه در مجموع جمعيت ، عدد ذكور بيش از عدد اناث است . مجموع\r\n\r\n","description":"","footnote":"","page_name":" 328 ","page_number":328},
  {"content":"\r\n\r\nجمعيت ايران طبق اين سرشمارى 090 / 781 / 25 نفر است و از اين مجموع 334 / 337 / 13 نفر از جنس ذكورند و 576 / 443 / 12 نفر از جنس اناث مىباشند و مجموعاً عدد ذكور 578 / 893 بيش از عدد اناث است .\r\nيادم هست كه در همان اوقات بعضى نويسندگان كه در بارهء تعدد زوجات بحث كرده بودند نوشته بودند ببينيد بر خلاف ادعاى طرفداران تعدد زوجات عدد مرد در كشور ما بيش از عدد زن است ، پس قانون تعدد زوجات بايد لغو شود .\r\nمن همان وقت تعجب مىكردم از اين نويسندگان . اينها فكر نمىكنند كه اولًا قانون تعدد زوجات مخصوص ايران نيست و ثانياً آنچه براى اين موضوع مفيد است اين است كه بدانيم عدد مردان آماده به ازدواج با عدد زنان آماده به ازدواج برابر است يا از آن بيشتر است . اينكه در مجموع عدد ، عدهء جنس ذكور بيش از جنس اناث باشد براى موضوع مورد نظر كافى نيست . ديديم كه در جمهورى كره و بعضى كشورهاى ديگر نيز در مجموع نفوس عدد جنس ذكور بيشتر است ولى در افراد آماده به ازدواج عدد جنس اناث بيشتر است . بگذريم از اينكه در كشورهايى مانند ايران چندان اعتمادى به اين آمارها نيست . اگر تنها « ژست پسرزايى » زنان ايران را در نظر بگيريم كه حاضر نيستند حتى در جواب مأموران سرشمارى خود را دخترزا معرفى كنند و به جاى دختر پسر قلمداد مىكنند ، كافى است كه اعتماد ما را سلب كند . جريان عملى عرضه و تقاضا در كشور ما دليل قاطعى است بر اينكه عدد زنان آماده به ازدواج در اين كشور از عدد مردان بيشتر است ، زيرا با اينكه تعدد زوجات در همه جاى اين كشور از شهرها و دهات و حتى ميان ايلات معمول بوده و هست ، هرگز كسى در اين كشور تاكنون احساس كمبود زن نكرده و زن بازار سياه پيدا نكرده است . بر عكس ، همواره عرضه بر تقاضا مىچربيده است . دختران يا زنان بيوه و جوانى كه اجباراً بدون شوهر مىمانده‌اند از مردان مجرد بسى افزونتر بوده‌اند .\r\nهيچ وقت يك مرد ، هر اندازه فقير و بدقيافه بوده ، اگر زن مىخواسته بدون زن نمىمانده است ، در صورتى كه زنانى كه اجباراً بدون شوهر مانده‌اند زياد بوده‌اند .\r\nاين جريان مشهود و محسوس بيش از هر آمارى قاطعيت دارد .\r\nاشلى مونتاگو در كتاب زن جنس برتر ضمن اينكه بيهوده مىكوشد ميل زن را به تجمل و زينت ناشى از عوامل اجتماعى بداند ، به اين حقيقت اعتراف مىكند و مىگويد : در سراسر عالم پيوسته ميزان زنان آمادهء ازدواج بر مردان فزونى دارد .\r\n\r\n","description":"","footnote":"","page_name":" 329 ","page_number":329},
  {"content":"\r\n\r\nآمارگيرى سال 1950 نشان داد كه زنان آمادهء ازدواج آمريكا به اندازهء يك ميليون و چهارصد و سى هزار تن بر مردان افزايش دارد ( مجلهء زن روز ، شمارهء 69 ، صفحهء 71 ) .\r\nبرتراند راسل در كتاب زناشويى و اخلاق فصل مربوط به نفوس ، صفحهء 115 مىگويد :\r\n« در انگلستان كنونى بيش از دو ميليون زن زائد بر مردان وجود دارد كه بنا بر عرف بايد همواره عقيم بمانند و اين براى ايشان محروميت بزرگى است . » .\r\nدر چند سال پيش در روزنامه‌هاى ايران خوانديم كه زنان مجرد آلمان كه پس از تلفات عظيم آلمان در جنگ دوم جهانى از داشتن شوهر قانونى و كانون خانوادگى محروم مانده‌اند ، رسماً از دولت آلمان تقاضا كردند كه قانون تك همسرى را لغو كند و اجازهء تعدد زوجات بدهد . دولت آلمان ضمن يك درخواست رسمى از دانشگاه اسلامى الازهر فرمول اين كار را خواست و البته بعد هم اطلاع حاصل كرديم كه كليسا سخت با اين تقاضا مخالفت كرد . كليسا محروم ماندن زنان را و در واقع شيوع فحشاء را بر تعدد زوجات ، صرفاً به خاطر اينكه يك فرمول شرقى و اسلامى است ، ترجيح داد .\r\n\r\nعلل فزونى عدد زنان آماده به ازدواج از مردان\r\nعلت اين امر چيست ؟ چرا با اينكه مواليد دختر از مواليد پسر بيشتر نيست ، عدد زنان آمادهء ازدواج از مردان بيشتر است ؟ .\r\nعلت اين امر واضح است : تلفات جنس مرد از تلفات جنس زن بيشتر است . اين تلفات معمولًا در سنينى واقع مىشود كه مرد بايد سرپرست خانواده‌اى باشد . اگر اندكى به مرگهايى كه در اثر حوادث پيش مىآيد توجه كنيم از جنگها ، غرق شدن‌ها ، سقوطها ، زيرآوار ماندن‌ها ، تصادفها و غير اينها ، خواهيم ديد همهء اين حوادث و تلفات متوجه جنس مرد است . ندرتاً زنى در ميان اينها ديده مىشود . چه در مبارزهء انسان با انسان ، چه در مبارزهء انسان با طبيعت ، تلفات متوجه مرد مىشود .\r\nاگر تنها جنگها را در نظر بگيريم كه از اول تاريخ بشريت روزى نبوده كه در چند\r\n\r\n","description":"","footnote":"","page_name":" 330 ","page_number":330},
  {"content":"\r\n\r\nنقطهء جهان جنگ نباشد و تلفاتى بر مردان وارد نياورد ، كافى است كه بدانيم چرا توازن زن و مرد در سنين ازدواج بهم مىخورد . ميزان تلفات جنگ در عصر صنعت صدها برابر عصرهاى شكار و كشاورزى است . تلفاتى كه در دو جنگ اخير جهانى بر جنس مرد وارد شد - كه ظاهراً در حدود هفتاد ميليون نفر بوده است - مساوى است با تلفاتى كه سابقاً در چند قرن از راه جنگ بر بشر وارد مىشد . شما اگر تنها تلفاتى را كه در چند سال اخير در جنگهاى منطقه‌اى خاور دور و خاور ميانه و آفريقا وارد آمده و هنوز هم در جريان است در نظر بگيريد ، مدعاى ما را تصديق خواهيد كرد .\r\nويل دورانت مىگويد :\r\n« در زوال اين عادت ( تعدد زوجات ) عواملى چند دخالت كرده است .\r\nزندگانى كشاورزى كه حالت ثباتى دارد سختى و ناراحتى زندگى مردان را تقليل داد و مخاطرات كمتر شد و به همين جهت عدهء مرد و زن تقريباً مساوى يكديگر شد . » .\r\nاين سخن از ويل دورانت خيلى عجيب است . اگر تلفات مرد منحصر بود به تلفاتى كه در مبارزه با طبيعت متحمل مىشود ، البته ميان دورهء شكار و دورهء كشاورزى از اين جهت تفاوت است ؛ در صورتى كه عمدهء تلفات جنس مرد از راه جنگ است كه در دورهء كشاورزى از دورهء شكار كمتر نبوده است ، و ديگر از اين راه است كه مرد همواره زن را تحت حمايت خود گرفته و كارهاى سخت و خطرناك را كه خطر مرگ داشته خود به عهده مىگرفته است ؛ و لهذا اين عدم توازن در دورهء كشاورزى نيز مانند دورهء شكار وجود داشته است .\r\nويل دورانت از دورهء ماشينى و صنعتى نام نمىبرد و حال آنكه در اين دوره است كه تلفات مرد بيداد مىكند و توازن را به صورت فاحشى برهم مىزند .\r\n\r\nمقاومت بيشتر زن در برابر بيماريها\r\nچيز ديگرى كه سبب مىشود تلفات جنس مرد از تلفات جنس زن بيشتر باشد ، موضوعى است كه اخيراً در پرتو پيشرفت علوم كشف شده است و آن اينكه مقاومت مرد در برابر بيماريها از مقاومت زن كمتر است و در نتيجه تلفات مرد به واسطهء بيماريها از تلفات زن بيشتر است .\r\n\r\n","description":"","footnote":"","page_name":" 331 ","page_number":331},
  {"content":"\r\n\r\nدر دى ماه 1335 روزنامهء اطلاعات نوشت :\r\n« ادارهء آمار فرانسه اطلاع مىدهد كه با اينكه در فرانسه عدد مولود پسر از دختر بيشتر است و به ازاى هر صد دختر صدوپنج پسر متولد مىشود ، معذلك عدد زنان يك ميليون و هفتصد و شصت و پنج هزار نفر از مردان بيشتر است و آنها علت اين تفاوت را مقاومت جنس زن در مقابل بيمارى ذكر كرده‌اند . » .\r\nدر مجلهء سخن ، سال ششم ، شمارهء يازدهم مقاله‌اى تحت عنوان « زن در سياست و اجتماع » از مجلهء ماهانه و مصور يونسكو به وسيلهء دكتر زهرا خانلرى ترجمه شد .\r\nدر آن مقاله از اشلى مونتاگو نقل شد كه :\r\n« طبيعت زن از نظر علمى بر طبيعت مرد تفوق دارد . كروموزوم  X  مربوط به جنس ماده از كروموزوم  Y  مربوط به جنس نر قويتر است . لهذا عمر زن از عمر مرد درازتر است ، حد متوسط عمر زن از مرد بيشتر است ، زن عموماً از مرد سالمتر است ، مقاومتش در برابر بسيارى از امراض از مرد بيشتر است ، اغلب زودتر معالجه مىشود . در برابر يك زن الكن پنج مرد الكن يافت مىشود . در برابر يك زن كوررنگ شانزده مرد كوررنگ يافت مىشود . استعداد نزف الدم تقريباً منحصر به جنس مرد است . زن در برابر حوادث بيش از مرد قوهء مقاومت دارد . همه جا در جريان جنگ اخير محقق شده است كه در اوضاع مشابه ، زن بسيار بهتر از مرد توانسته مشقت محاصره ( زندان ) اردوگاه زندانيان را تحمل كند . . . تقريباً در همهء كشورها تعداد انتحار در مردها سه برابر زنهاست . » .\r\nنظريهء اشلى مونتاگو راجع به مقاومت بيشتر جنس زن در برابر بيمارى ، بعدها ضمن كتاب زن جنس برتر به وسيلهء آقاى حسام الدين امامى ترجمه شد و در شمارهء 70 مجلهء زن روز چاپ شد .\r\nقدرت بيشتر مقاومت زن در برابر بيمارى سبب مىشود كه فرضاً روزى مرد قدرت پيدا كند و انتقام خود را از جنس زن بگيرد و پاى او را به كارهاى سخت و خطرناك كه منجر به مرگ و مير مىشود بكشد ، مخصوصاً او را به ميدان جنگ برده تن\r\n\r\n","description":"","footnote":"","page_name":" 332 ","page_number":332},
  {"content":"\r\n\r\nظريف او را هدف توپ و مسلسل و بمب قرار داده مزهء اين كارها را به او بچشاند ، باز هم به واسطهء مقاومت بيشتر زن در مقابل بيمارى توازن عدد جنس زن و جنس مرد محفوظ نخواهد ماند .\r\nاينها همه راجع به مقدمهء اول ، يعنى فزونى نسبى عدد زنان آمادهء ازدواج بر عدد مردان آمادهء ازدواج . پس معلوم شد واقعاً چنين حقيقتى وجود دارد و معلوم شد علت آن چيست و آن علت يا علتها از اول تاريخ بشر تا اين ساعت وجود داشته و دارد .\r\n\r\nحق زن در چندهمسرى\r\nاما مقدمهء دوم ، يعنى اينكه فزونى عدد زن آمادهء ازدواج بر عدد مرد آمادهء ازدواج براى طبقهء زن توليد « حق » مىكند و براى مردان و زنان متأهل ايجاد « وظيفه » .\r\nدر اينكه حق تأهل از طبيعى ترين و اصيل ترين حقوق بشرى است جاى سخن نيست . هر كسى ( اعم از زن يا مرد ) حق دارد زندگى خانوادگى داشته باشد ، از داشتن زن يا شوهر و فرزند بهره‌مند باشد ؛ همان طورى كه حق دارد كار كند ، مسكن داشته باشد ، از تعليم و تربيت بهره‌مند شود ، از بهداشت استفاده كند ، امنيت و آزادى داشته باشد . اجتماع نه تنها نبايد مانعى در راه استيفاى اين حقوق ايجاد كند ، بلكه بايد وسيلهء تأمين اين حقوق را فراهم سازد .\r\nاز نظر ما يك نقيصهء بزرگ در اعلاميهء جهانى حقوق بشر اين است كه به حق « تأهل » توجهى نكرده است . اين اعلاميه از حقوقى مانند حق آزادى و امنيت ، حق رجوع مؤثر به محاكم ملى ، حق تابعيت و ترك تابعيت ، حق آزادى ازدواج با اهل هر نژاد و مذهب ، حق مالكيت ، حق تشكيل اتحاديه ، حق استراحت و فراغت ، حق آموزش و پرورش ياد مىكند اما از حق تأهل يعنى حق داشتن يك كانون خانوادگى قانونى نامى به ميان نمىآورد . اين حق مخصوصاً از ناحيهء زن بيشتر اهميت دارد ، زيرا زن بيش از مرد به داشتن كانون خانوادگى نيازمند است . در مقالهء 27 گفتيم ازدواج براى مرد از جنبهء مادى اهميت دارد و براى زن از جنبه‌هاى معنوى و عاطفى . مرد اگر خانواده را از دست بدهد ، با فحشاء و رفيقه بازى لااقل نيمى از احتياجات خود را برمىآورد ، اما اهميت خانواده براى زن بيش از اينهاست .\r\nزن اگر محيط خانوادگى را از دست بدهد ، با فحشاء و رفيق بازى نمىتواند به هيچ وجه احتياجات مادى و معنوى خود را - ولو به حداقل - تأمين كند .\r\n\r\n","description":"","footnote":"","page_name":" 333 ","page_number":333},
  {"content":"\r\n\r\nحق تأهل براى يك مرد يعنى حق اشباع غريزه ، حق همسر و شريك و همدل داشتن ، حق فرزند قانونى داشتن . اما حق تأهل براى يك زن علاوه بر همهء اينها يعنى حق حامى و سرپرست داشتن ، حق پشتوانهء عواطف داشتن .\r\nاكنون پس از اثبات دو مقالهء بالا :\r\n1 . فزونى نسبى عدد زنان بر عدد مردان .\r\n2 . حق تأهل يك حق طبيعى بشرى است .\r\nنتيجه اين است : اگر تك همسرى تنها صورت قانونى ازدواج باشد عملًا گروه زيادى از زنان از حق طبيعى انسانى خود ( حق تأهل ) محروم مىمانند . تنها با قانون تجويز تعدد زوجات است - البته با شرايط خاصى كه دارد - كه اين حق طبيعى احياء مىگردد .\r\nبر عهدهء زنان روشن بين مسلمان است كه شخصيت واقعى خود را باز يابند و به نام حمايت از حقوق حقهء زن ، به نام حمايت از اخلاق ، به نام حمايت از نسل بشر ، به نام يكى از طبيعى ترين حقوق بشر ، به كميسيون حقوق بشر در سازمان ملل پيشنهاد كنند كه تعدد زوجات را در همان شرايط منطقى كه اسلام گفته ، به عنوان حقى از حقوق بشر به رسميت بشناسد و از اين راه بزرگترين خدمت را به جنس زن و به اخلاق بنمايند . صرف اينكه يك فرمول از جانب شرق آمده و غرب بايد از شرق پيروى كند ، گناه محسوب نمىشود .\r\n\r\nنظريهء راسل\r\nبرتراند راسل - چنان كه قبلًا اشاره كرديم - به اين نكته توجه دارد كه اگر تك همسرى تنها صورت قانونى ازدواج باشد مستلزم محروميت گروه زيادى از زنان مىشود . لهذا راه حلى پيشنهاد مىكند . اما چه راه حلى ؟ ! خيلى ساده ، پيشنهاد مىكند كه به اين زنان اجازه داده شود براى اينكه از داشتن فرزند محروم نمانند با شكار كردن مردان ، فرزندان بىپدر به وجود آورند ، و نظر به اينكه زن در حالى كه فرزند در رحم يا دامن دارد احتياج به كمك مادى دارد و معمولًا پدر به نام نفقه به او كمك مىكند ، دولت از اين جهت جانشين پدر شود و به اين گونه زنان كمك اقتصادى كند .\r\nراسل پس از اينكه مىگويد :\r\n« در انگلستان كنونى بيش از دوميليون زن زائد بر مردان وجود دارد و بنا بر عرف\r\n\r\n","description":"","footnote":"","page_name":" 334 ","page_number":334},
  {"content":"\r\n\r\n( عرف تك همسرى ) بايد همواره عقيم بمانند و اين براى آنها محروميت بزرگى است . » .\r\nمىگويد :\r\n« وحدت ازدواج كامل ( تك همسرى ) مبتنى بر فرض تساوى تقريبى زنان و مردان است . جايى كه تساوى وجود ندارد قساوت زيادى در بارهء كسانى مىشود كه به حكم قانون رياضى بايد مجرد بمانند . حال اگر مايل به ازدياد نفوس باشيم اين قساوت ، گذشته از نظر خصوصى از لحاظ عمومى نيز مجاز نخواهد بود . » .\r\nاين است راه حلى كه يك فيلسوف قرن بيستم براى اين مسألهء اجتماعى پيشنهاد مىكند ، و آن بود راه حلى كه اسلام پيشنهاد كرده است . اسلام مىگويد : اين مشكل را به اين صورت حل كنيد كه يك نفر مرد واجد شرايط مالى و اخلاقى و جسمى بيش از يك زن را تكفل كند ، زن دوم را همسر قانونى و شرعى خود قرار دهد ، ميان او و همسر اولش و همچنين ميان فرزندان اين زن و فرزندان همسر اولش هيچ گونه تبعيض و تفاوتى قائل نشود ، زن اول تحت عنوان يك وظيفهء اجتماعى نسبت به خواهر خودش از حق خود بگذرد و فداكارى كند و اين نوع اشتراك و سوسياليزم را كه ضرورى ترين انواع سوسياليزم است بپذيرد . اما اين فيلسوف قرن بيستم مىگويد : زنان محروم شوهران زنان ديگر را بدزدند ، بچه‌هاى بىپدرى كه از اين راه به وجود مىآيند دولت تكفل كند . از نظر اين فيلسوف قرن بيستم احتياج زن به تأهل فقط از سه ناحيه است : يكى از ناحيهء جنسى كه با زرنگى و دلربايى زن به خوبى تأمين مىشود ، ديگر از ناحيهء فرزند كه آن هم با دزدى تأمين مىگردد ، سوم از ناحيهء اقتصادى كه به وسيلهء دولت بايد تأمين شود . از نظر اين فيلسوف چيزى كه اهميت ندارد يكى اين است كه زن احتياج دارد به عواطف صميمانهء شوهر ؛ احتياج دارد به اينكه مردى او را زير بال حمايت خود بگيرد و تماس با او تنها از ناحيهء احتياج جنسى نباشد . موضوع ديگرى كه از نظر اين فيلسوف اهميت ندارد وضع پريشان وناراحت كنندهء كودكى است كه از اين راه به دنيا مىآيد . هر كودكى ، بلكه هر انسانى نياز دارد به پدر شناخته شده و مادر شناخته شده . هر كودكى نياز دارد به عواطف صميمانهء پدر و مادر . تجربه نشان داده\r\n\r\n","description":"","footnote":"","page_name":" 335 ","page_number":335},
  {"content":"\r\n\r\nاست مادرى كه فرزندش پدر مشخصى ندارد و قلبش از منبع عواطف پدر آن فرزند سيراب نمىشود كمتر نسبت به فرزندش مهر مىورزد . اين كسر محبتها را از كجا بايد تأمين كرد ؟ آيا دولت مىتواند تأمين كند ؟ .\r\nآقاى راسل متأسف است كه اگر پيشنهاد او قانونى نشود گروه زيادى از زنان مجرد عقيم مىمانند . اما خود آقاى راسل بهتر مىداند كه زنان مجرد انگلستان شكيبايى انتظار چنين قانونى را ندارند ؛ عملًا از پيش خود مشكل تجرد و فرزند بى پدر را حل كرده‌اند .\r\n\r\nاز هر ده انگليسى . . .\r\nدر اطلاعات 25 / 9 / 38 تحت عنوان « از هر ده انگليسى يكى حرامزاده است » چنين نوشته بود :\r\n« لندن ، رويتر ، 16 دسامبر ، خبرگزارى فرانسه . در گزارشى كه دكتر ژ . آ .\r\nاسكات ، مأمور پزشكى شهردارى لندن تهيه كرده است خاطرنشان شده :\r\nسال گذشته در لندن از هر ده كودكى كه به دنيا آمدند يكى غير مشروع بوده است . دكتر اسكات تأكيد كرده است كه تولدهاى غير قانونى در حال افزايش دائمى است و از 33838 نفر در سال 1957 به 53433 نفر در سال بعدى افزايش يافته است . » .\r\nملت انگلستان بدون اينكه انتظار قانونى شدن پيشنهاد آقاى راسل را بكشد خودش مشكل را حل كرد .\r\n\r\nتعدد زوجات ، ممنوع و همجنس بازى رواست ! ؟\r\nاما دولت انگلستان درست بر خلاف نظر آقاى راسل عمل كرد ؛ به جاى اينكه تكليف زنان مجرد را روشن كند و حقى براى آنها در وجود مردان قرار دهد ، كارى كرد كه زنان بيش از پيش از وجود مردان محروم گردند . در هفتهء گذشته قانون « همجنس بازى » را به تصويب نهايى رسانيد . در تاريخ 14 / 4 / 46 روزنامهء اطلاعات خبر داد :\r\n\r\n","description":"","footnote":"","page_name":" 336 ","page_number":336},
  {"content":"\r\n\r\n« لندن . مجلس عوام بريتانيا پس از يك بحث هشت ساعته قانون همجنس بازى را تصويب كرد و متن لايحه را براى تصويب نهايى به مجلس اعيان فرستاد . » .\r\nدر ده روز بعد يعنى در 24 / 4 / 46 نوشت :\r\n« مجلس لردهاى انگليس قانون « همجنس بازى » را در شور دوم تصويب كرد . اين قانون كه قبلًا به تصويب مجلس عوام انگليس رسيده به زودى از طرف اليزابت دوم ملكهء بريتانيا توشيح خواهد شد . » .\r\nدر حال حاضر در انگلستان تعدد زوجات ممنوع است اما همجنس بازى رواست .\r\nاز نظر اين مردم اگر يك مرد براى زن خود « هوويى » از جنس زن بياورد جايز نيست ، يك عمل غير انسانى كرده است ، اما اگر « هوويى » از جنس مرد بياورد ، عمل شرافتمندانه و انسانى و متناسب با مقتضيات قرن بيستم انجام داده است . به عبارت ديگر به فتواى اهل حل و عقد انگلستان اگر « هووى » زن ريش و سبيل داشته باشد چندهمسرى اشكال ندارد ! اينكه مىگويند دنياى غرب مسائل جنسى و خانوادگى را حل كرده و ما بايد از راه حل‌هاى آنها استفاده كنيم ، به اين نحو حل كرده كه دانستيد .\r\nاينها براى من چندان مايهء تعجب نيست . راهى كه غرب در مسائل مربوط به امور جنسى و امور خانوادگى پيش گرفته ، به نتايجى جز اين نتايج نمىرسد ؛ اگر به نتايجى غير اينها برسد تعجب دارد .\r\nآنچه مايهء تعجب و تأسف من است اين است كه مردم ما چرا منطق خود را از دست داده‌اند ؟ ! چرا جوانان و تحصيل كرده‌هاى امروز ما كمتر قدرت تجزيه و تحليل قضايا را دارند ؟ ! چرا شخصيت خود را باخته‌اند ؟ ! چرا اگر گوهرى در دست داشته باشند و مردم آن سوى جهان بگويند اين گردوست ، باور مىكنند و دور مىاندازند ، و اما اگر گردويى در دست اجنبى ببينند و به آنها گفته شود اين گوهر است ، باور كرده شيفته‌اش مىگردند ؟ !\r\n\r\n","description":"","footnote":"","page_name":" 337 ","page_number":337},
  {"content":"\r\n\r\n\r\nآيا طبيعت مرد چندهمسرى است ؟\r\nحتماً تعجب خواهيد كرد اگر بشنويد عقيدهء رايج روانشناسان و فيلسوفان اجتماعى غرب بر اين است كه مرد چندهمسرى آفريده شده ، تك همسرى بر خلاف طبيعت اوست .\r\nويل دورانت در لذات فلسفه صفحهء 91 پس از آن كه شرحى در بارهء آشفتگيهاى اخلاقى امروز از نظر امور جنسى مىدهد ، مىگويد :\r\n« بى شك بسيارى از آن ، نتيجهء علاقهء « اصلاح ناپذيرى » است كه به تنوع داريم و طبيعت به يك زن بسنده نمىكند . » .\r\nهم او مىگويد :\r\n« مرد ذاتاً طبيعت چندهمسرى دارد و فقط نيرومندترين قيود اخلاقى ، ميزان مناسبى از فقر و كار سخت و نظارت دائمى زوجه مىتواند تك همسرى را به او تحميل كند . »\r\n\r\n","description":"","footnote":"","page_name":" 338 ","page_number":338},
  {"content":"\r\n\r\nدر شمارهء 112 مجلهء زن روز تحت عنوان « آيا مرد طبيعتاً خيانتكار است ؟ » نوشته است :\r\n« پروفسور اشميد آلمانى گفته است : . . . در طول تاريخ ، مرد هميشه خيانتكار بوده و زن دنباله رو خيانت . حتى در قرون وسطى نيز برابر شواهد موجود 90 درصد از جوانان به دفعات رفيقه عوض مىكردند و 50 درصد از مردان زندار به همسرانشان خيانت مىورزيدند . رابرت كينزى ، محقق معروف امريكايى در گزارشش - كه به كينزى راپورت مشهور شده - نوشته است : مردان و زنان امريكايى در بىوفايى و خيانت دست ساير ملل دنيا را از پشت بسته‌اند . . . كينزى در قسمت ديگر گزارشش آورده است : « زن بر خلاف مرد از تنوع جويى در عشق و لذت بيزار است . به همين دليل بعضى اوقات از رفتار مرد سر در نمىآورد . ولى مرد تنوع جويى را نوعى ماجراجويى تلقى مىكند ، آسان از راه بدر مىرود و به نظر او آنچه مهم است لذت جسمى است نه لذت عاطفى و روحى . تظاهر به تماس عاطفى و روحى در مرد فقط تا وقتى است كه فرصتى براى درك لذت جسمى پيش نيامده است . روزى پزشك مشهورى به من گفت : « پوليگام » بودن مرد ( تنوع دوستى و تعددخواهى ) و « منو گام » بودن زن ( انحصارخواهى و يكه شناسى ) يك امر بديهى است ، زيرا در مرد ميليونها سلول « اسپرم » توليد مىشود در حالى كه زن در دوران آمادگى جز يك تخم از تخمدان توليد نمىكند . صرف نظر از فرضيهء كينزى ، بد نيست از خودمان بپرسيم :\r\nآيا وفادار بودن براى مرد مشكل است ؟ .\r\nهانرى دومنترلان فرانسوى در پاسخ اين سؤال نوشته است : وفادار بودن براى مرد مشكل نيست بلكه غيرممكن است . يك زن براى يك مرد آفريده شده است و يك مرد براى زندگى و همهء زنها . مرد اگر به تاريكى مىپرد و به زنش خيانت مىكند تقصير خودش نيست ، تقصير خلقت و طبيعت است كه همهء عوامل خيانت را در او به وجود آورده است . » .\r\nدر شمارهء 120 همين مجله تحت عنوان « عشق و ازدواج به سبك فرانسوى » چنين مىنويسد :\r\n\r\n","description":"","footnote":"","page_name":" 339 ","page_number":339},
  {"content":"\r\n\r\n« زن و شوهر فرانسوى مسألهء بىوفايى را بين خودشان حل كرده و براى آن قاعده و قانون و حد و حدودى قائل شده‌اند . اگر مرد از مرز اين قاعده و قانون تجاوز نكند پرش به تاريكىاش بىاهميت است . آيا اصولًا يك مرد بعد از دو سال زندگى زناشويى مىتواند وفادار بماند ؟ به‌طور يقين نه ، زيرا اين خلاف طبيعتش است . اما در مورد زنان تا اندازه‌اى تفاوت مىكند و خوشبختانه آنها به اين تفاوت واقفند . در فرانسه اگر شوهرى مرتكب خيانت شود زنش احساس نارضايى نمىكند يا عصبانى نمىشود ، زيرا به خودش دلدارى مىدهد : او فقط جسمش را با خودش نزد ديگرى برده نه روح و احساساتش را ، روح و احساساتش مال من است . » .\r\nدر چند سال پيش نظريهء يك پروفسور زيست شناس به نام دكتر راسل لى در همين زمينه در روزنامهء كيهان منتشر شد و مدتى مورد بحث و گفتگوى نويسندگان ايرانى بود . به عقيدهء دكتر راسل لى قناعت مرد به يك زن خيانت به نسل است ، نه از نظر كميت بلكه از نظر كيفيت ؛ زيرا بسنده كردن مرد به يك زن نسل او را ضعيف مىكند . نسل در چندهمسرى قوى و نيرومند مىگردد .\r\nبه عقيدهء ما اين توصيف از طبيعت مرد به هيچ وجه صحيح نيست . الهام بخش اين مفكران در اين عقيده اوضاع خاص محيط اجتماعى آنها بوده نه طبيعت واقعى مرد .\r\nالبته ما مدعى نيستيم كه زن و مرد از لحاظ زيست شناسى و روانشناسى وضع مشابهى دارند . برعكس ، معتقديم زيست شناسى و روانشناسى مرد و زن متفاوت است و خلقت از اين تفاوت هدف داشته است ، و به همين جهت نبايد تساوى حقوق انسانى زن و مرد را بهانه براى تشابه و يكنواختى حقوق آنها قرار داد . از نظر روحيهء تك همسرى نيز قطعاً زن و مرد روحيه‌هاى متفاوتى دارند . زن طبعاً تك شوهر است ؛ چندشوهرى بر ضد روحيهء اوست . نوع تمنيات زن از شوهر با چندشوهرى سازگار نيست . اما مرد طبعاً تك همسر نيست ، به اين معنى كه چندزنى برضد روحيهء او نيست . چندزنى با نوع تمنياتى كه مرد از وجود زن دارد ناسازگار نيست .\r\nاما ما با آن عقيده كه روحيهء مرد با تك همسرى ناسازگار است مخالفيم . ما منكر اين نظر هستيم كه مىگويد علاقهء مرد به تنوع « اصلاح ناپذير » است . ما با اين عقيده مخالفيم كه وفادارى براى مرد غيرممكن است و يك زن براى يك مرد آفريده شده و يك مرد براى همهء زنها .\r\n\r\n","description":"","footnote":"","page_name":" 340 ","page_number":340},
  {"content":"\r\n\r\nبه عقيدهء ما عوامل خيانت را محيطهاى اجتماعى در مرد به وجود مىآورد نه خلقت و طبيعت . مسؤول خيانت مرد خلقت نيست ، محيط اجتماعى است . عوامل خيانت را محيطى به وجود مىآورد كه از يك طرف زن را تشويق مىكند تمام فنون اغوا و انحراف را براى مرد بيگانه به كار ببرد ، هزارويك نيرنگ براى از راه بيرون رفتن او بسازد ؛ و از طرف ديگر به بهانهء اينكه يگانه صورت قانونى ازدواج تك همسرى است ، صدها هزار بلكه ميليونها زن آماده و نيازمند به ازدواج را از حق زناشويى محروم مىكند و آنها را براى اغواى مرد روانهء اجتماع مىسازد .\r\nدر مشرق اسلامى پيش از آن كه آداب و رسوم غربى رايج گردد 90 درصد مردان ، تك همسر واقعى بودند ؛ نه بيش از يك زن شرعى داشتند و نه با رفيقه و معشوقه سرگرم بودند . زوجيت اختصاصى به مفهوم واقعى كلمه بر اكثريت قريب به اتفاق خانواده‌هاى اسلامى حكمفرما بود .\r\n\r\nچندهمسرى ، عامل نجات تك همسرى\r\nتعجب مىكنيد اگر بگويم تعدد زوجات در مشرق اسلامى مهمترين عامل نجات تك همسرى بود . بلى ، مجاز بودن تعدد زوجات بزرگترين عامل نجات تك همسرى است ، به اين معنى كه در شرايطى كه موجبات تعدد زوجات پيدا مىشود و عدد زنان نيازمند به ازدواج از مردان نيازمند به ازدواج فزونى مىگيرد ، اگر حق تأهل اين عده زنان به رسميت شناخته نشود و به مردانى كه واجد شرايط اخلاقى و مالى و جسمى هستند اجازهء چندهمسرى داده نشود ، رفيقه بازى و معشوقه گيرى ريشهء تك همسرى واقعى را مىخشكاند .\r\nدر مشرق اسلامى از طرفى تعدد زوجات مجاز بود و از طرف ديگر اينهمه مهيّجات و محركات اغواكننده نبود . لهذا تك همسرى واقعى بر اكثريت خانواده‌ها حكمفرما بود و كار معشوقه بازى مردان به آنجا نكشيد كه كم كم برايش فلسفه بسازند و بگويند آفرينش مرد چندهمسرى است و تك همسرى براى مرد جزو ممتنعات و محالات جهان است .\r\nممكن است بپرسيد : بنا به عقيدهء اين دانشمندان - كه از نظر قانون طبيعت ، مرد را چندهمسرى مىدانند و از نظر قانون اجتماع تعدد زوجات را محكوم مىكنند - تكليف مرد در ميان اين دو قانون چه مىشود ؟\r\n\r\n","description":"","footnote":"","page_name":" 341 ","page_number":341},
  {"content":"\r\n\r\nتكليف مرد در مكتب اين آقايان واضح است : مرد بايد قانوناً تك همسر باشد و عملًا چندهمسر ؛ يك زن شرعى و قانونى بيشتر نداشته باشد اما معشوقه و رفيقه هرچه دلش مىخواهد مانعى ندارد . به عقيدهء اين آقايان رفيقه گيرى و معشوقه بازى حق طبيعى و مسلّم و مشروع مرد است ! و بسنده كردن مرد در همهء عمر به يك زن نوعى « نامردى » است .\r\n\r\nچهرهء واقعى بحث\r\nگمان مىكنم وقت آن رسيده است كه خوانندهء محترم درك كند كه مسأله‌اى كه از لحاظ چندهمسرى براى بشر مطرح بوده و هست چيست . مسأله اين نيست كه آيا تك همسرى بهتر است يا چندهمسرى . در اينكه تك همسرى بهتر است ترديدى نيست . تك همسرى يعنى اختصاص خانوادگى ، يعنى اينكه جسم و روح هر يك از زوجين از آنِ يكديگر باشد . بديهى است كه روح زندگى زناشويى كه وحدت و يگانگى است در زوجيت اختصاصى بهتر و كاملتر پيدا مىشود . آن دو راهى كه بشر بر سر آن قرار گرفته اين نيست كه از ميان تك همسرى و چندهمسرى كداميك را انتخاب كند . مسأله‌اى كه از اين لحاظ براى بشر مطرح است اين است كه به واسطهء ضرورتهاى اجتماعى ، مخصوصاً فزونى نسبى عدهء زنان نيازمند به ازدواج بر مردان نيازمند ، تك همسرى مطلق عملًا در خطر افتاده است . تك همسرى مطلق كه شامل تمام خانواده‌ها بشود افسانه‌اى بيش نيست . يكى از دو راه در پيش است : يا رسميت يافتن تعدد زوجات و يا رواج معشوقه بازى ؛ به عبارت ديگر يا چندهمسر شدن معدودى از مردان متأهل - كه حتماً از 10 درصد تجاوز نخواهد كرد - و سر و سامان يافتن و خانه و زندگى پيداكردن زنان بىشوهر ، و يا بازگذاشتن راه معشوقه بازى ؛ و چون در صورت دوم هر معشوقه‌اى مىتواند با چندين مرد ارتباط داشته باشد ، اكثريت قريب به اتفاق مردان متأهل عملًا چندهمسر خواهند بود .\r\nآرى ، اين است صورت صحيح طرح مسألهء چندهمسرى . اما مبلغان شيوه‌هاى غربى حاضر نيستند صورت صحيح مسأله را طرح كنند ؛ حاضر نيستند حقيقت را آشكارا بگويند . آنها واقعاً مدافع مترس بازى و معشوقه گيرى هستند ، زن شرعى و قانونى را سربار و مزاحم مىدانند و يكىاش را هم زياد مىدانند چه رسد به دو زن و سه زن و چهار زن ، لذت را در آزادى از قيود ازدواج مىشناسند ، اما در گفته‌هاى خود\r\n\r\n","description":"","footnote":"","page_name":" 342 ","page_number":342},
  {"content":"\r\n\r\nبراى ساده دلان چنين وانمود مىكنند كه ما مدافع تك همسرى هستيم ؛ با لحنى معصومانه مىگويند ما طرفدار آنيم كه مرد تك همسر و با وفا باشد نه چندهمسر و بى وفا !\r\n\r\nنيرنگ مرد قرن بيستم\r\nمرد قرن بيستم در بسيارى از مسائل مربوط به حقوق خانوادگى توانسته است نعل وارونه بزند و با نامهاى قشنگ تساوى و آزادى ، زن را اغفال كرده از تعهدات خود نسبت به او بكاهد و بر كامگيريهاى بىحساب خود بيفزايد . اما در كمتر مسأله‌اى به اندازهء تعدد زوجات ، از اين جهت موفقيت داشته است .\r\nراستى من گاهى در آثار بعضى از نويسندگان ايرانى چيزهايى مىبينم كه دچار ترديد مىشوم ، نمىدانم ساده دلى است يا اغفال ؟ .\r\nيكى از اين نويسندگان نظر خود را در بارهء تعدد زوجات اينچنين نوشته است :\r\n« در حال حاضر در ممالك پيشرفته روابط زوجين متكى بر تكاليف حقوقى متقابل است و بنابراين شناخت تعدد زوجات به هر شكل و عنوان ( دائم يا منقطع ) از جانب زن همان اندازه دشوار است كه از مرد بخواهند وجود رقباى خود را در عرصهء زناشويى تحمل كند . » .\r\nمن نمىدانم اين گونه اشخاص تصور واقعىشان از اين مسأله همين است يا نعل وارونه مىزنند ؟ ! آيا اينها واقعاً نمىدانند كه تعدد زوجات ناشى از يك مشكل اجتماعى است كه بر دوش تمام مردان و زنان متأهل سنگينى مىكند و راه حل بهترى از تعدد زوجات تاكنون براى اين مشكل پيدا نشده است ؟ آيا اينها نمىدانند كه چشمها را روى هم گذاشتن و شعار دادن و فرياد « زنده باد تك همسرى و مرگ بر چندهمسرى » دردى دوا نمىكند ؟ آيا اينها نمىدانند كه تعدد زوجات جزو حقوق زن است نه حقوق مرد و ربطى به حقوق متقابل زن و مرد ندارد ؟ .\r\nمضحك اين است كه مىگويند : « تعدد زوجات از جانب زن همان اندازه دشوار است كه از مرد بخواهند وجود رقباى خود را در عرصهء زناشويى تحمل كند » .\r\nگذشته از اينكه مقايسهء غلطى است ، شايد نمىدانند كه دنياى امروز - كه اين آقايان هر\r\n\r\n","description":"","footnote":"","page_name":" 343 ","page_number":343},
  {"content":"\r\n\r\nپديده‌اى را به اين نام جذب مىكنند و هيچ ترديدى را در صحت رويدادهاى آن روا نمىدارند - مرتباً از مرد مىخواهد كه عشق زن خويش را محترم بشمارد و وجود رقباى خود را در عرصهء زناشويى تحمل كند . دنياى امروز اين « نابردباريها » را به نام حسادت ، تعصب ، فناتيسم و غيره محكوم مىكند . اى كاش جوانان ما لااقل از عمق جرياناتى كه از اين لحاظ در مغرب مىگذرد اندكى آگاهى داشتند .\r\nروشن شد كه تعدد زوجات ناشى از يك مشكل اجتماعى است نه طبيعت ذاتى مرد . بديهى است كه اگر در اجتماعى مشكلهء فزونى نسبى عدد زنان نيازمند بر مردان نيازمند وجود نداشته باشد تعدد زوجات از ميان خواهد رفت و يا بسيار كم خواهد شد ؛ و اگر بخواهيم در چنين شرايطى ( فرضاً چنين شرايطى وجود پيدا كند ) [ زنانى بى شوهر نمانند 
  ] تعدد زوجات نه كافى است و نه صحيح . براى اين منظور چند چيز ديگر لازم است : اول عدالت اجتماعى و كار و درآمد كافى براى هر مرد نيازمند به ازدواج تا بتواند به تشكيل كانون خانوادگى اقدام نمايد . دوم آزادى اراده و اختيار همسر براى زن كه از طرف پدر يا برادر يا شخص ديگر اجباراً به عقد يك مرد زندار پولدار درآورده نشود . بديهى است كه اگر زن آزاد و مختار باشد و امكان همسرى با يك مرد مجرد برايش فراهم باشد هرگز زن مرد زندار نخواهد شد و سر « هوو » نخواهد رفت . اين اولياء زن هستند كه به طمع پول ، دختر يا خواهر خود را به مردان زندار پولدار مىفروشند . سوم اينكه عوامل تحريك و تهييج و اغوا و خانه خراب كن اينقدر زياد نباشد . عوامل اغوا ، زنان شوهردار را از خانهء شوهر به خانهء بيگانه مىكشد ، چه رسد به زنان بىشوهر .\r\nاجتماع اگر سر اصلاح دارد و طرفدار نجات تك همسرى واقعى است بايد در راه برقرارى اين سه عامل بكوشد ، والّا منع قانونى تعدد زوجات جز اينكه راه فحشاء را باز كند اثر ديگرى ندارد .\r\n\r\nبحران ناشى از محروميت زنان بىشوهر\r\nاما اگر عدد زنان نيازمند بر مردان نيازمند فزونى داشته باشد ، منع تعدد زوجات\r\n\r\n","description":"","footnote":"","page_name":" 344 ","page_number":344},
  {"content":"\r\n\r\nخيانت به بشريت است ، زيرا تنها پامال كردن حقوق زن در ميان نيست . اگر مطلب به پامال شدن حقوق عده‌اى از زنان ختم مىشد باز قابل تحمل بود . بحرانى كه از اين راه عارض اجتماع مىشود از هر بحران ديگر خطرناكتر است ، همچنانكه خانواده از هر كانون ديگر مقدستر است .\r\nزيرا آن كه از حق طبيعى خود محروم مىماند يك موجود زنده است با همهء عكس العمل‌هايى كه يك موجود زنده در محروميتها نشان مىدهد ، يك انسان است با همهء عوارض روانى و عقده‌هاى روحى در زمينهء ناكاميها ، زن است با همهء نيرنگهاى زنانه ، دختر حوّاست با قدرت كامل « آدم فريبى » .\r\nاو گندم و جو نيست كه زائد بر مصرف را به دريا بريزند يا در انبارى براى « روز مبادا » ذخيره كنند ، خانه و اتاق نيست كه اگر مورد احتياج نبود قفلى به آن بزنند .\r\nبلى ، او يك موجود زنده است ، يك انسان است ، يك زن است ؛ نيروى شگرف خود را ظاهر خواهد كرد و دمار از روزگار اجتماع برخواهد آورد . او خواهد گفت :\r\n سخن درست بگويم نمىتوانم ديد * كه مىخورند حريفان و من نظاره كنم \r\nهمين « نمىتوانم ديد » كارها خواهد كرد ، خانه‌ها و خانواده‌ها ويران خواهد ساخت ، عقده‌ها و كينه‌ها به وجود خواهد آورد . واى به حال بشر آنگاه كه غريزه و عقده دست به دست هم بدهند .\r\nزنان محروم از خانواده نهايت كوشش را براى اغواى مرد - كه قدمش در هيچ جا اين اندازه لرزان و لغزان نيست - به كار خواهند برد ، و بديهى است كه « چو گِل بسيار شد پيلان بلغزند » و متأسفانه از اين « گل » مقدار كمى هم براى لغزيدن اين پيل كافى است .\r\nآيا مطلب به همين جا خاتمه پيدا مىكند ؟ خير ، نوبت به زنان خانه‌دار مىرسد .\r\nزنانى كه شوهران خود را در حال خيانت مىبينند آنها هم به فكر انتقام و خيانت مىافتند ، آنها هم در خيانت دنباله رو مرد مىشوند . نتيجهء نهايى چه خواهد بود ؟ .\r\nنتيجهء نهايى در گزارشى كه به « كينزى راپورت » مشهور شده ، ضمن يك جمله خلاصه شده است : « مردان و زنان امريكايى در بىوفايى و خيانت دست ساير ملل دنيا را از پشت بسته‌اند » .\r\nملاحظه مىفرماييد كه تنها با فساد و انحراف مرد خاتمه نمىيابد ، شعلهء اين آتش در نهايت امر دامن زنان خانه‌دار را هم مىگيرد .\r\n\r\n","description":"","footnote":"","page_name":" 345 ","page_number":345},
  {"content":"\r\n\r\n\r\nعكس العمل‌هاى مختلف در زمينهء پديدهء فزونى زن\r\nپديدهء فزونى نسبى زن هميشه در زندگى بشر وجود داشته . چيزى كه هست عكس العمل‌ها در برابر اين پديده - كه مشكله‌اى براى اجتماع به وجودمى آورد - يكسان نبوده است . ملتهايى كه روحشان با تقوا و عفاف پيوند بيشترى داشته ، به رهبرى اديان بزرگ آسمانى اين مشكله را با تعدد زوجات حل كرده‌اند و ملتهايى كه تقوا و عفاف چندان با روحيه‌شان سازگار نبوده ، اين پديده را وسيله‌اى براى فحشاء قرار داده‌اند .\r\nنه تعدد زوجات در مشرق ناشى از دين اسلام است و نه ترك آن در مغرب مربوط به دين مسيح است ، زيرا قبل از اسلام در مشرق زمين تعدد زوجات وجود داشته و اديان شرقى آن را مجاز كرده بودند ، و در اصل دين مسيح هم نصّى بر منع تعدد زوجات وجود ندارد ؛ هرچه هست مربوط به خود ملل غرب است نه دين مسيح .\r\nملتهايى كه در مسير فحشاء قرار گرفته‌اند بيش از ملتهايى كه تعدد زوجات را تجويز كرده‌اند به تك همسرى ضربه زده‌اند .\r\nدكتر محمد حسين هيكل نويسندهء كتاب زندگانى محمد پس از ذكر آيات قرآن در بارهء تعدد زوجات مىگويد :\r\n« اين آيات اكتفا به يك زن را بهتر مىشمارد و مىگويد : اگر مىترسيد مطابق عدالت رفتار نكنيد فقط يك زن بگيريد . ضمناً تأكيد مىكند كه نمىتوانيد به عدالت رفتار كنيد . اما در عين حال چون ممكن است در زندگى اجتماعى حوادثى پيش آيد كه تعدد زنان را ايجاب مىكند ، بدين جهت آن را به شرط عدالت روا شمرده است . محمد صلى الله عليه و آله در اثناى جنگهاى مسلمانان كه گروهى از آنان كشته مىشدند و طبعاً زنانشان بيوه ماندند ، بدين طريق رفتار كرد . واقعاً آيا مىتوانيد بگوييد كه پس از جنگها و امراض عمومى و شورشها كه هزارها و ميليونها اشخاص تلف مىشوند و عدهء زيادى زنان بىشوهر مىمانند ، اكتفا به يك زن بهتر از چند زن است كه به‌طور استثناء و به قيد عدالت روا شمرده شده است ؟ آيا مردم مغرب زمين مىتوانند ادعا كنند كه پس از جنگ جهانگير قانون اكتفا به يك زن همان‌طور كه اسماً وجود دارد عملًا نيز اجرا شده است ؟ »\r\n\r\n","description":"","footnote":"","page_name":" 346 ","page_number":346},
  {"content":"\r\n\r\n\r\nاشكالات و معايب چندهمسرى\r\nسعادت و خوشبختى زناشويى در گرو صفا ، صميميت ، گذشت ، فداكارى ، وحدت و يگانگى است و همهء اينها در چندهمسرى به خطر مىافتد .\r\nگذشته از وضع ناهنجار زنان و فرزندان دومادره ، از نظر خود مرد آنقدر مسؤوليتهاى تعدد زوجات سنگين و خردكننده است كه روآوردن به آن پشت كردن به مسرت و آسايش است .\r\nاكثر مردانى كه از تعدد زوجات راضى و خشنودند آنها هستند كه عملًا از زير بار مسؤوليتهاى شرعى و اخلاقى آن شانه خالى مىكنند ؛ زنى را مورد توجه قرار داده زن ديگر را از حساب خارج مىكنند و به تعبير قرآن كريم او را « كالمعلّقه » رها مىكنند . آنچه اين گونه افراد نام تعدد زوجات به آن مىدهند در واقع نوعى تك همسرى است توأم با ستمكارى و جنايت و بيدادگرى .\r\nمثل عاميانه‌اى در ميان مردم رايج است ، مىگويند : « خدا يكى ، زن يكى » . عقيدهء اكثر مردان بر اين بوده و هست و حقاً اگر خوشى و مسرت را مقياس قرار دهيم و مسأله را از زاويهء فردى و شخصى بسنجيم عقيدهء درستى است . اگر در بارهء همهء مردان صادق نباشد ، در بارهء اكثريت مردان صادق است .\r\nاگر مردى خيال كند كه تعدد زوجات با قبول همهء مسؤوليتهاى شرعى و اخلاقى\r\n\r\n","description":"","footnote":"","page_name":" 347 ","page_number":347},
  {"content":"\r\n\r\nبه نفع اوست و او از نظر تن آسايى از اين كار صرفه مىبرد ، سخت در اشتباه است .\r\nمسلماً تك همسرى از نظر تأمين خوشى و آسايش بر چندهمسرى ترجيح دارد ، اما . . .\r\n\r\nبررسى صحيح\r\nبررسى درستى و نادرستى مسائلى مانند تعدد زوجات - كه ناشى از ضرورتهاى شخصى يا اجتماعى است - به اين نحو صحيح نيست كه آن را با تك همسرى مقايسه كنيم .\r\nبررسى صحيح اين گونه مسائل منوط به اين است كه از طرفى علل و موجبات ايجاب كنندهء آنها را در نظر بگيريم و ببينيم عواقب وخيم بىاعتنايى به آنها چيست . از طرف ديگر نظرى به مفاسد و معايبى كه از خود اين مسائل ناشى مىشود بيفكنيم . آنگاه يك محاسبهء كلى روى مجموع آثار و نتايجى كه از دو طرف مسأله پيدا مىشود به عمل آوريم . تنها در اين صورت است كه اين گونه مسائل به صورت واقعى خود طرح و مورد بررسى قرار گرفته‌اند .\r\nتوضيحاً مثالى ذكر مىكنم : فرض كنيد مىخواهيم در بارهء « سربازى اجبارى » نظر بدهيم . اگر تنها از زاويهء منافع و تمايلات خانواده‌اى كه سرباز به آنها تعلق دارد بنگريم شك ندارد كه قانون سرباز وظيفه قانون خوبى نيست . چه از اين بهتر كه قانونى به نام قانون سربازى وظيفه وجود نداشته باشد و عزيز دل خانواده از كنارشان دور نرود و احياناً به ميدان جنگ و خاك و خون كشيده نشود ! .\r\nاما بررسى اين مسأله به اين نحو صحيح نيست . بررسى صحيح آن به اين نحو است كه ضمن توجه به جدا شدن فرزندى از خانواده‌اى و احتمالًاداغدار شدن آن خانواده ، عواقب وخيم سرباز مدافع نداشتن را براى كشور در نظر بگيريم . آن وقت است كه كاملًا معقول و منطقى به نظر مىرسد كه گروهى از فرزندان وطن به نام « سرباز » آمادهء دفاع و جانبازى براى كشور باشند و خانواده‌هاى آنها رنجهاى ناشى از سربازى را تحمل كنند .\r\nما در مقالات گذشته به ضرورتهاى شخصى و اجتماعى كه احياناً مجوز تعدد زوجات مىشود اشاره كرديم . اكنون مىخواهيم معايب و مفاسد ناشى از تعدد زوجات را بررسى كنيم تا زمينه براى يك محاسبهء كلى فراهم گردد و ضمناً روشن شود كه ما به يك سلسله معايب براى تعدد زوجات اعتراف داريم هرچند بعضى از ايرادات و\r\n\r\n","description":"","footnote":"","page_name":" 348 ","page_number":348},
  {"content":"\r\n\r\nاشكالات را وارد نمىدانيم چنان كه عن قريب روشن خواهد شد . معايبى كه مىشود براى تعدد زوجات ذكر كرد زياد است و ما از جنبه‌هاى مختلف وارد بحث مىشويم . اينك بيان آن اشكالات و معايب :\r\n\r\nاز نظر روحى\r\nروابط زناشويى منحصر به امور مادى و جسمانى يعنى تماسهاى بدنى و حمايتهاى مالى نيست . اگر منحصر به اين امور بود تعدد زوجات قابل توجيه بود ، زيرا امور مادى و جسمانى را مىتوان ميان افراد متعدد قسمت كرد و به هر كدام سهمى داد .\r\nدر روابط زناشويى آنچه عمده و اساس است امور روحى و معنوى است ، عشق و عاطفه و احساسات است . كانون ازدواج و نقطهء پيوند دو طرف به يكديگر دل است . عشق و احساسات مانند هر امر روحى ديگر قابل تجزيه و تقسيم نيست ؛ نمىتوان آنها را ميان افراد متعدد سرشكن و جيره بندى كرد . مگر ممكن است دل را دو نيم كرد يا در دو جا به گرو گذاشت ؟ مگر مىشود قلب را به دو نفر تسليم كرد ؟\r\nعشق و پرستش يكه شناس است ، شريك و رقيب نمىپذيرد . جو و گندم نيست كه بشود پيمانه كرد و به هر نفر سهمى داد . بعلاوه ، احساسات قابل كنترل نيست . آدمى در اختيار دل است نه دل در اختيار آدمى . پس آن چيزى كه روح ازدواج است و جنبهء انسانى آن است و روابط دو انسان را از روابط دو حيوان - كه صرفاً شهوانى و غريزى است - متمايز مىكند ، نه قابل قسمت است و نه قابل كنترل . پس تعدد زوجات محكوم است .\r\nبه عقيدهء ما در اين بيان قدرى اغراق وجود دارد ، زيرا راست است كه روح ازدواج عاطفه و احساسات است ؛ هم راست است كه احساسات قلبى تحت اختيار آدمى نيست ؛ اما اينكه گفته مىشود احساسات قابل تقسيم نيست ، يك تخيل شاعرانه بلكه يك مغالطه است ، زيرا سخن در اين نيست كه احساسات بخصوصى را مانند يك قطعه جسم دو قسمت كنند و به هر كدام سهمى بدهند ، تا گفته شود كه امور روحى قابل تقسيم نيست ؛ سخن در ظرفيت روحى بشر است . مسلماً ظرفيت روحى آدمى آنقدر محدود نيست كه نتواند دو علاقه را در خود جاى دهد . پدرى صاحب ده فرزند مىشود و هر ده نفر را تا حد پرستش دوست مىدارد ، براى همهء آنها فداكارى مىكند .\r\nبلى ، يك چيز مسلّم است و آن اينكه عشق و احساسات هرگز در صورت تعدد آنقدر اوج نمىگيرد كه در وحدت مىگيرد . اوج اعلاى عشق و احساسات با تعدد\r\n\r\n","description":"","footnote":"","page_name":" 349 ","page_number":349},
  {"content":"\r\n\r\nسازگار نيست ، همچنانكه با عقل و منطق نيز سازگار نيست .\r\nراسل در زناشويى و اخلاق مىگويد :\r\n« بسيارى از مردم امروز عشق را يك مبادلهء منصفانهء احساسات مىدانند و همين دليل به تنهايى ، صرف نظر از دلايل ديگر ، براى محكوم كردن تعدد زوجات كافى است . » .\r\nمن نمىدانم چرا اگر بناست مبادلهء احساسات منصفانه باشد بايد انحصارى باشد ؟ مگر پدر كه فرزندان متعدد خود را دوست مىدارد و متقابلًا آنها پدر را دوست مىدارند مبادلهء احساسات آنها به‌طور منصفانه نيست ؟ اتفاقاً با اينكه فرزندان متعددند علاقهء پدر به هر يك از فرزندان بر علاقهء هر يك از فرزندان نسبت به پدر مىچربد .\r\nعجيب اين است كه اين سخن را كسى مىگويد كه دائماً به شوهران توصيه مىكند كه عشق زن خود را به بيگانه محترم بشمارند و مانع روابط عاشقانهء آنها نشوند ؛ متقابلًا چنين توصيه‌هايى به زنان مىكند . آيا به عقيدهء راسل باز هم مبادلهء احساسات زن و شوهر منصفانه است ؟\r\n\r\nاز نظر تربيتى\r\nهووگرى ضرب المثل ناسازگارى است . براى زن دشمنى بالاتر از « هوو » وجود ندارد . چندهمسرى ، زنان را به قيام و اقدام عليه يكديگر و احياناً شوهر وا مىدارد و محيط زناشويى را - كه بايد محيط صفا و صميميت باشد - به ميدان جنگ و جدال و كانون كينه و انتقام تبديل مىكند . دشمنى و رقابت و عداوت ميان مادران به فرزندان آنها نيز سرايت مىكند ، دودستگىها و چنددستگىها به وجود مىآيد ، محيط خانوادگى - كه اولين مدرسه و پرورشگاه روحى كودكان است و بايد الهام بخش نيكى و مهربانى باشد - درس آموز نفاق و نامردى مىگردد .\r\nدر اينكه تعدد زوجات زمينهء همه اين آثار ناگوار تربيتى است شكى نيست . اما يك نكته را نبايد فراموش كرد و آن اينكه بايد ديد چقدر از اين آثار ناشى از طبيعت تعدد زوجات است و چقدر از آنها ناشى از ژستى است كه مرد و زن دوم مىگيرند .\r\nبه عقيدهء\r\n\r\n","description":"","footnote":"","page_name":" 350 ","page_number":350},
  {"content":"\r\n\r\nما همهء اين ناراحتيها معلول طبيعت تعدد زوجات نيست ، بيشتر معلول طرز اجراى آن است .\r\nمردى و زنى با هم زندگى مىكنند و زندگى آنها جريان عادى خود را طى مىكند .\r\nدر اين بين آن مرد در يك برخورد فريفتهء زنى مىگردد و فوراً هوس چندهمسرى به سرش مىزند . پس از يك قول و قرار محرمانه ناگهان زن دوم مثل اجل معلّق پا به خانه و لانهء زن اول مىگذارد و شوهر و زندگى او را تصاحب مىكند و در حقيقت به زندگى او شبيخون مىزند . واضح است كه عكس العمل روحى زن اول جز كينه و انتقام چيز ديگر نيست . براى زن هيچ چيزى ناراحت كننده‌تر از اين نيست كه مورد تحقير شوهر قرار بگيرد . بزرگترين شكست براى يك زن اين است كه احساس كند نتوانسته قلب شوهر خود را نگهدارى كند ، و ببيند كه ديگرى او را تصاحب كرده است . وقتى كه مرد ژست خودسرى و هوسرانى مىگيرد و زن دوم ژست شبيخون زنى ، انتظار تحمل و بردبارى از زن اول انتظار بيجايى است .\r\nاما اگر زن اول بداند كه شوهرش « مجوز » دارد ، از او سير نشده است و روآوردن به چندهمسرى به معنى پشت كردن به او نيست ، و مرد ژست استبداد و خودسرى و هوسرانى را از خود دور كند و بر احترامات و عواطف خود نسبت به زن اول بيفزايد ، و همچنين اگر زن دوم توجه داشته باشد كه زن اول حقوقى دارد و حقوق او محترم است و تجاوز به آنها جايز نيست ، خصوصاً اگر همه توجه داشته باشند كه در راه حل يك مشكل اجتماعى قدم برمىدارند ، مسلماً از ناراحتيهاى داخلى كاسته مىشود .\r\nقانون تعدد زوجات يك راه حل مترقيانه ناشى از يك ديد اجتماعى وسيعى است . حتماً اجراكنندگان آن نيز بايد در سطح عاليترى فكر كنند و از يك تربيت عالى اسلامى برخوردار باشند .\r\nتجربه نشان داده است كه در مواردى كه مرد ژست خودسرى و هوسرانى نداشته و زن احساس كرده كه شوهرش نيازمند به زن دوم است ، خود داوطلب شده و زن دوم را به خانهء شوهر آورده است و هيچ يك از ناراحتيهاى مزبور وجود نداشته است . اكثر ناراحتيها ناشى از طرز رفتار وحشيانه‌اى است كه مردان در اجراى اين قانون به كار مىبرند .\r\n\r\n","description":"","footnote":"","page_name":" 351 ","page_number":351},
  {"content":"\r\n\r\n\r\nاز نظر اخلاقى\r\nمىگويند : اجازهء تعدد زوجات اجازهء « شره » و شهوت است ؛ به مرد اجازه مىدهد هواپرستى كند . اخلاق ايجاب مىكند كه انسان شهوات خود را به حداقل ممكن تقليل دهد ، زيرا مقتضاى طبيعت آدمى اين است كه هر اندازه جلو شهوت را باز گذارد رغبت و تمايلش فزونى مىگيرد و آتش شهوتش مشتعلتر مىگردد .\r\nمنتسكيو در روح القوانين صفحهء 434 در بارهء تعدد زوجات مىگويد :\r\n« پادشاه مراكش در حرمسراى خود از تمام نژادها ، اعم از سفيد و زرد و سياه پوست ، زن دارد . اما اگر اين شخص دوبرابر زنهاى كنونى خود نيز زن داشته باشد باز هم خواهان زن تازه خواهد بود ، زيرا شهوترانى مثل خست و لئامت است و هرچه شدت كرد زيادتر مىشود ، چنان كه تحصيل سيم و زر زياد باعث ازدياد حرص و آز مىگردد . تعدد زوجات رسم عشقبازى مستهجن و مخالف طبيعت ( همجنس بازى ) را نيز مىآموزد و رايج مىكند ، زيرا در عرصهء شهوترانى هر عملى كه از حدود معين خارج گرديد باعث اعمال بىقاعده مىگردد . در اسلامبول وقتى كه شورشى درگرفت ، در حرمسراى يك حكمران حتى يك زن وجود نداشت ، چه آن حكمران با عشقبازيهاى مخالف طبيعت ، روزگار خود را مىگذرانيد . » .\r\nاين ايراد را از دو نظر بايد مورد بررسى قرار داد : يكى از اين نظر كه مىگويند اخلاق پاك با اعمال شهوت منافات دارد و براى پاكى نفوس بايد شهوت را به حداقل ممكن تقليل داد . ديگر از نظر آن اصل روانى كه مىگويد مقتضاى طبيعت آدمى اين است كه هرچه بيشتر با آن موافقت شود بيشتر طغيان مىكند و هرچه بيشتر با آن مخالفت شود آرام مىگيرد .\r\nاما از نظر اول : بايد بگوييم متأسفانه اين يك تلقين غلطى است كه اخلاق مسيحى - كه بر پايهء رياضت است و از اخلاق هندى و بودايى و كلبى متأثر است - القاء كرده است . اخلاق اسلامى بر اين پايه نيست . از نظر اسلام چنين نيست كه هر چه از شهوات تقليل شود با اخلاق سازگارتر است و اگر به حد صفر برسد صد درصد اخلاقى است . از نظر اسلام اخلاق با افراط در شهوترانى ناسازگار است .\r\nبراى اينكه بدانيم تعدد زوجات يك عمل افراطى است يا نه ، بايد ببينيم آيا مرد\r\n\r\n","description":"","footnote":"","page_name":" 352 ","page_number":352},
  {"content":"\r\n\r\nبالطبع تك همسرى است يا نه . از مقالهء 31 معلوم شد كه شايد امروز يك نفر هم پيدا نشود كه طبيعت مرد را محدود به تك همسرى بداند و چندهمسرى را يك عمل انحرافى و افراطى بشناسد . برعكس ، عقيدهء بسيارى اين است كه طبيعت مرد چندهمسرى است و تك همسرى چيزى است نظير تجرد كه بر خلاف طبيعت مرد است .\r\nاگرچه ما با آن نظر كه طبيعت مرد چندهمسرى است مخالفيم ، اما با اين نظر هم موافق نيستيم كه طبيعت مرد تك همسرى است و چندهمسرى بر ضد طبيعت مرد است و نوعى انحراف و مخالف طبيعت است نظير همجنس بازى .\r\nكسانى مانند منتسكيو كه تعدد زوجات را مساوى با شهوت پرستى مىدانند ، نظرشان به حرمسرا بازى است ؛ خيال كرده‌اند كه اسلام با قانون تعدد زوجات خواسته است جواز حرمسرا براى خلفاى عباسى و عثمانى و امثال آنها صادر كند .\r\nاسلام بيش از همه با آن كارها مخالف است . حدود و قيودى كه اسلام براى تعدد زوجات قائل است ، آزادى مرد هوسران را به كلى از او سلب مىكند .\r\nاما از نظر دوم : اين عقيده كه مىگويد : « طبيعت آدمى هر اندازه ارضاء شود بيشتر طغيان مىكند و هراندازه مخالفت شود بهتر آرام مىگيرد » درست نقطهء مقابل عقيده‌اى است كه امروز در ميان پيروان فرويد پيدا شده و مرتباً به نفع آن تبليغ مىشود .\r\nفرويديستها مىگويند : « طبيعت بر اثر ارضاء و اقناع آرام مىگيرد و در اثر امساك فزونى مىگيرد و طغيان مىكند » . لهذا اين عده صد درصد طرفدار آزادى و شكستن آداب و سنن خصوصاً در مسائل جنسى مىباشند . اى كاش منتسكيو زنده مىبود و مىديد كه امروز چگونه فرضيهء او مورد تمسخر فرويديستها قرار گرفته است .\r\nاز نظر اخلاق اسلامى هر دو عقيده خطاست . طبيعت ، حقوق و حدودى دارد و آن حقوق و حدود را بايد شناخت . طبيعت در اثر دو چيز طغيان مىكند و آرامش را بهم مىزند : يكى در اثر محروميت و ديگر در اثر آزادى كامل دادن و برداشتن همهء قيود و حدود از مقابل او .\r\nبه هر حال نه تعدد زوجات ضد اخلاق و بهم زنندهء آرامش روحى و مخالف پاكى نفوس است آنچنانكه امثال منتسكيو مىگويند ، و نه قناعت ورزيدن به زن يا زنان مشروع خود ضد اخلاق است آنچنانكه فرويديستها عملًا تبليغ مىكنند .\r\n\r\n","description":"","footnote":"","page_name":" 353 ","page_number":353},
  {"content":"\r\n\r\n\r\nاز نظر حقوقى\r\nبه موجب عقد ازدواج ، هر يك از زوجين به ديگرى تعلق مىگيرد و از آن او مىشود . حق استمتاعى كه هر كدام نسبت به ديگرى پيدا مىكنند از آن جهت است كه منافع زناشويى طرف را به موجب عقد ازدواج مالك شده است . از اين رو در تعدد زوجات آن كه ذى حق شمارهء اول است زن سابق است . معامله‌اى كه ميان مرد و زن ديگرى صورت مىگيرد در حقيقت معاملهء « فضولى » است ، زيرا كالاى مورد معامله يعنى منافع زناشويى مرد قبلًا به زن اول فروخته شده و جزء مايملك او محسوب مىشود . پس آن كس كه در درجهء اول بايد نظرش رعايت شود و اجازهء او تحصيل گردد زن اول است . پس اگر بناست اجازهء تعدد زوجات داده شود بايد موكول به اجازه و اذن زن اول باشد ، و در حقيقت اين زن اول است كه حق دارد در بارهء شوهر خود تصميم بگيرد كه زن ديگر اختيار بكند يا نكند .\r\nبنابراين زن دوم و سوم و چهارم گرفتن درست مثل اين است كه شخصى يك بار مال خود را به شخص ديگر بفروشد و همان مال فروخته شده را براى نوبت دوم و سوم و چهارم به افراد ديگر بفروشد . صحت چنين معامله‌اى بستگى دارد به رضايت مالك اول و دوم و سوم ، و اگر عملًا شخص فروشنده مال مورد نظر را در اختيار افراد بعدى قرار دهد قطعاً مستحق مجازات است .\r\nاين ايراد مبتنى بر اين است كه طبيعت حقوقى ازدواج را مبادلهء منافع بدانيم و هر يك از زوجين را مالك منافع زناشويى طرف ديگر فرض كنيم . من فعلًا راجع به اين مطلب - كه البته قابل خدشه و ايراد است - بحثى نمىكنم . فرض مىكنيم طبيعت حقوقى ازدواج همين باشد . اين ايراد وقتى وارد است كه تعدد زوجات از جانب مرد فقط جنبهء تفنن و تنوع داشته باشد . بديهى است كه اگر طبيعت حقوقى ازدواج مبادلهء منافع زناشويى باشد و زن از هر لحاظ قادر باشد كه منافع زناشويى مرد را تأمين كند ، مرد هيچ گونه مجوزى براى تعدد زوجات نخواهد داشت . اما اگر جنبهء تفنن و تنوع نداشته باشد ، بلكه مرد يكى از مجوزهايى كه در مقالات پيش اشاره كرديم داشته باشد ، اين ايراد مورد ندارد . مثلًا اگر زن عقيم باشد ، يا به سن يائسگى رسيده باشد و مرد نيازمند به فرزند باشد ، يا زن مريض و غيرقابل استمتاع باشد ، در اين گونه موارد حق زن مانع تعدد زوجات نخواهد بود .\r\nتازه اين در صورتى است كه مجوز تعدد زوجات امر شخصى مربوط به مرد باشد .\r\n\r\n","description":"","footnote":"","page_name":" 354 ","page_number":354},
  {"content":"\r\n\r\nاما اگر پاى يك علت اجتماعى در كار باشد و تعدد زوجات به واسطهء فزونى عدد زنان بر مردان و يا به واسطهء احتياج اجتماع به كثرت نفوس تجويز شود ، اين ايراد صورت ديگرى پيدا مىكند . در اين گونه موارد ، تعدد زوجات يك نوع تكليف و واجب كفايى است ؛ وظيفه‌اى است كه براى نجات اجتماع از فساد و فحشاء و يا براى خدمت به تكثير نفوس اجتماع بايد انجام شود . بديهى است آنجا كه پاى تكليف و وظيفهء اجتماعى به ميان مىآيد ، رضايت و اجازه و اذن مفهوم ندارد . اگر فرض كنيم اجتماع واقعاً مبتلا به فزونى زن بر مرد است يا نيازمند به تكثير نفوس است ، يك وظيفه ، يك واجب كفايى متوجه همهء مردان و زنان متأهل مىشود ؛ پاى يك فداكارى و ازخودگذشتگى به خاطر اجتماع براى زنان متأهل به ميان مىآيد .\r\nدرست مثل وظيفهء سربازى است كه متوجه خانواده‌ها مىشود و بايد به خاطر اجتماع از عزيزشان دل بكنند و او را روانهء ميدان كارزار كنند . در اين گونه موارد ، غلط است كه موكول به رضايت و اجازهء شخص يا اشخاص ذى نفع بشود .\r\nكسانى كه مدعى هستند حق و عدالت ايجاب مىكند كه تعدد زوجات با اجازهء همسر پيشين باشد ، فقط از زاويهء تفنن و تنوع طلبى مرد مطلب را نگريسته‌اند و ضرورتهاى فردى و اجتماعى را از ياد برده‌اند . اساساً اگر ضرورت فردى يا اجتماعى در كار نباشد ، تعدد زوجات حتى با اجازهء زن پيشين نيز قابل قبول نيست .\r\n\r\nاز نظر فلسفى\r\nقانون تعدد زوجات با اصل فلسفى تساوى حقوق زن و مرد - كه ناشى از تساوى آنها در انسانيت است - منافات دارد . چون زن و مرد هر دو انسان و متساوى الحقوق مىباشند ، يا بايد هر دو مجاز باشند كه داراى چند همسر باشند يا هيچ كدام مجاز نباشند . اما اينكه مرد مجاز باشد چند زن داشته باشد و زن مجاز نباشد كه چند شوهر داشته باشد ، تبعيض و مرد نوازى است . اجازه دادن به مرد كه تا چهار زن مىتواند بگيرد به معنى اين است كه ارزش يك زن مساوى است با يك چهارم مرد . اين نهايت تحقير زن است و حتى با نظر اسلام در بارهء ارث و شهادت - [ كه ارث و شهادت 
  ] دو زن را برابر با ارث و شهادت يك مرد قرار داده است - منافات دارد .\r\nاين ايراد سخيف ترين ايرادى است كه بر تعدد زوجات گرفته شده است . گويى ايرادكنندگان به علل و موجبات فردى و اجتماعى تعدد زوجات كوچكترين توجهى\r\n\r\n","description":"","footnote":"","page_name":" 355 ","page_number":355},
  {"content":"\r\n\r\nنداشته‌اند ؛ خيال كرده‌اند تنها موضوعى كه در ميان است هوس است . آنگاه گفته‌اند چرا به هوس مرد توجه شده و به هوس زن توجه نشده است ؟ .\r\nچون در گذشته راجع به علل و موجبات و مجوزهاى تعدد زوجات ، مخصوصاً راجع به چيزى كه تعدد زوجات را به صورت حقى از جانب زنان بىشوهر بر عهدهء مردان و زنان متأهل در مىآورد بحث كرده‌ايم ، ديگر بحثى نمىكنيم .\r\nدر اينجا همين قدر مىگوييم اگر مبناى فلسفهء اسلام در تعدد زوجات و ارث و شهادت ، تحقير و بىاعتنايى به حقوق زن بود و اسلام ميان زن و مرد از لحاظ انسانيت و حقوق ناشى از انسانيت تفاوت قائل بود ، همه جا يك جور نظر مىداد زيرا اين فلسفه همه جا يك جور حكم مىكند ؛ يك جا نمىگفت يك زن نصف يك مرد ارث ببرد و در جاى ديگر نمىگفت يك زن با يك مرد برابر ارث ببرد و در جاى ديگر نمىگفت يك مرد تا چهار زن بگيرد ، و همچنين در باب شهادت در هر موردى به نحوى حكم نمىكرد . از اينها به خوبى مىتوان فهميد كه اسلام فلسفه‌هاى ديگرى در نظر گرفته است . ما در يكى از مقالات گذشته راجع به ارث توضيح داديم و در مقالهء ديگرى گفتيم مسألهء تساوى زن و مرد در انسانيت و حقوق ناشى از انسانيت ، از نظر اسلام جزء الفباى حقوق بشرى است . از نظر اسلام در حقوق زن و مرد مسائلى بالاتر از تساوى وجود دارد كه لازم است آنها دقيقاً منظور گردد و اجرا شود .\r\n\r\n","description":"","footnote":"","page_name":" 356 ","page_number":356},
  {"content":"\r\n\r\n\r\nنقش اسلام در چندهمسرى\r\nاسلام نه چندهمسرى را اختراع كرد ( زيرا قرنها پيش از اسلام در جهان وجود داشت ) و نه آن را نسخ كرد ( زيرا از نظر اسلام براى اجتماع مشكلاتى پيش مىآيد كه راه چارهء آنها منحصر به تعدد زوجات است ) . ولى اسلام رسم تعدد زوجات را اصلاح كرد .\r\n\r\nمحدوديت\r\nاول اصلاحى كه به عمل آورد اين بود كه آن را محدود كرد . قبل از اسلام تعدد زوجات نامحدود بود ؛ يك نفر به تنهايى مىتوانست صدها زن داشته باشد و از آنها حرمسرايى به وجود آورد . ولى اسلام « حداكثر » براى آن معين كرد ؛ به يك نفر اجازه نداد بيش از چهار زن داشته باشد . در حكايات و روايات نام افرادى در صدر اسلام ديده مىشود كه در حالى كه اسلام آوردند بيش از چهار زن داشتند و اسلام آنها را مجبور كرد مقدار زائد را رها كنند . از آن جمله نام مردى به نام غيلان بن اسلمه برده مىشود كه ده زن داشت و پيغمبر اكرم او را مجبور كرد كه شش تاى آنها را رها كند .\r\nو همچنين مردى به نام نوفل بن معاويه پنج زن داشت . پس از آن كه اسلام اختيار كرد رسول اكرم امر كرد كه يكى از آنها را حتماً رها كند .\r\n\r\n","description":"","footnote":"","page_name":" 357 ","page_number":357},
  {"content":"\r\n\r\nدر روايات شيعه وارد شده كه يك نفر ايرانى مجوسى در زمان امام صادق اسلام اختيار كرد در حالى كه هفت زن داشت . از امام صادق سؤال شد : تكليف اين مرد كه اكنون مسلمان شده با هفت زن چيست ؟ امام فرمود : حتماً بايد سه تاى از آنها را رها كند .\r\n\r\nعدالت\r\nاصلاح ديگرى كه اسلام به عمل آورد اين بود كه عدالت را شرط كرد و اجازه نداد به هيچ وجه تبعيضى ميان زنان يا ميان فرزندان آنها صورت بگيرد . قرآن كريم در كمال صراحت فرمود : «  فَإِنْ خِفْتُمْ أَلَّا تَعْدِلُوا فَواحِدَةً  » « 1 » اگر بيم داريد كه عدالت نكنيد ( يعنى اگر به خود اطمينان نداريد كه با عدالت رفتار كنيد ) پس به يكى اكتفا كنيد .\r\nدر دنياى قبل از اسلام اصل عدالت به هيچ وجه رعايت نمىشد ، نه ميان خود زنان و نه ميان فرزندان آنها . در مقالهء 27 از كريستين سن و ديگران نقل كرديم كه در ايران ساسانى رسم تعدد زوجات شايع بود و ميان زنان و همچنين ميان فرزندان آنها تبعيض قائل مىشدند . يكى يا چند زن ، زنان ممتاز ( پادشاه زن ) خوانده مىشدند و از حقوق كامل برخوردار بودند . ساير زنان به عنوان « چاكرزن » و غيره خوانده مىشدند و مزاياى قانونى كمترى داشتند . فرزندان چاكر زن اگر از جنس ذكور بودند در خانهء پدر به فرزندى پذيرفته مىشدند و اگر دختر بودند به فرزندى قبول نمىشدند .\r\nاسلام همهء اين رسوم و عادات را منسوخ كرد ؛ اجازه نداد كه براى يك زن يا فرزندان او امتيازات قانونى كمترى قائل گردند .\r\nويل دورانت در جلد اول تاريخ تمدن ضمن بحث از تعدد زوجات مىگويد :\r\n« به تدريج كه ثروت نزد يك فرد به مقدار زياد جمع مىشد و از آن نگرانى پيدا مىكرد كه چون ثروتش به قسمتهاى زيادى منقسم شود سهم هر يك از فرزندان كم خواهد شد ، اين فرد به فكر مىافتاد كه ميان زن اصلى و سوگلى و همخوابه‌هاى خود فرق بگذارد تا ميراث تنها نصيب فرزندان زن اصلى شود . »\r\n\r\n\r\n\r\n\r\n","description":"","footnote":"\r\n( 1 ) . نساء / 3 .\r\n","page_name":" 358 ","page_number":358},
  {"content":"\r\n\r\nاين جمله مىرساند كه تبعيض ميان زنان و فرزندان آنها در دنياى قديم امر رايجى بوده است . ولى عجيب اين است كه ويل دورانت بعد به سخنان خود چنين ادامه مىدهد :\r\n« تا نسل معاصر تقريباً زناشويى در قارهء آسيا بدين ترتيب بوده است . كم كم زن اصلى مقام زن منحصر به فرد را پيدا كرد و زنان ديگر يا محبوبه‌هاى سرّى مرد شدند و يا اصلًا از ميان رفتند . » .\r\nويل دورانت توجه نكرده يا نخواسته توجه كند كه چهارده قرن است كه در آسيا در پرتو دين مقدس اسلام رسم تبعيض ميان فرزندان منسوخ شده است . يك زن اصلى و چند محبوبهء سرّى داشتن جزء رسوم اروپايى است نه آسيايى . اين رسم اخيراً از اروپا به آسيا سرايت كرده است .\r\nبه هر حال اصلاح دومى كه اسلام در تعدد زوجات انجام داد اين بود كه تبعيض را چه در ميان زنان و چه در ميان فرزندان ملغى ساخت .\r\nاز نظر اسلام « سوگلى » بازى به هر صورت و به هر شكل جايز نيست . علماى اسلام تقريباً وحدت نظر دارند كه تبعيض ميان زنان تحت هيچ عنوانى جايز نيست .\r\nفقط بعضى از نحله‌هاى فقهى اسلامى حق زن را طورى توجيه كرده‌اند كه با تبعيض سازگار است . به نظر من نبايد ترديد كرد كه اين نظر درست نيست و بر خلاف مفهوم آيهء كريمهء قرآن است . رسول اكرم صلى الله عليه و آله جمله‌اى در اين باره فرموده است كه شيعه و سنى بالاتفاق آن را نقل و روايت كرده‌اند . فرمود :\r\n« هركس دو زن داشته باشد و در ميان آنها به عدالت رفتار نكند ( به يكى از آنها بيشتر از ديگرى اظهار تمايل كند ) ، در روز قيامت محشور خواهد شد در حالى كه يك طرف بدن خود را به زمين مىكشد تا سرانجام داخل آتش شود . » .\r\nعدالت عاليترين فضيلت انسانى است . شرط عدالت يعنى شرط واجد بودن عاليترين نيروى اخلاقى . با توجه به اينكه معمولًا احساسات مرد نسبت به همهء زنها يكسان و در يك درجه نيست ، رعايت عدالت و پرهيز از تبعيض ميان زنان يكى از\r\n\r\n","description":"","footnote":"","page_name":" 359 ","page_number":359},
  {"content":"\r\n\r\nمشكلترين وظايف به شمار مىرود .\r\nهمه مىدانيم كه رسول اكرم صلى الله عليه و آله در ده سال آخر عمر خود يعنى در دورهء مدينه - كه دورهء جنگهاى اسلامى بود و زنان بىسرپرست در ميان مسلمين زياد بودند - زنان متعدد اختيار كرد . اكثريت زنان پيغمبر بيوه و بزرگسال بودند و غالباً از شوهران سابق خود فرزندانى داشتند . تنها دوشيزه‌اى كه پيغمبر اكرم با او ازدواج كرد عايشه بود . عايشه به همين جهت هميشه تفاخر مىكرد و مىگفت : من تنها زنى هستم كه جز پيغمبر شوهر ديگرى او را لمس نكرده است .\r\nرسول اكرم منتهاى عدالت را در بارهء همهء آنها رعايت مىكرد و هيچ گونه تبعيضى ميان آنها قائل نمىشد . عروة بن زبير خواهرزادهء عايشه است ؛ در بارهء طرز رفتار پيغمبر اكرم با زنان خود ، از خالهء خويش عايشه سؤالاتى كرده است . عايشه گفت : رسم پيغمبر اين بود كه هيچ يك از ما را بر ديگرى ترجيح نمىداد . با همه به عدالت و تساوى كامل رفتار مىكرد . كمتر روزى اتفاق مىافتاد كه به همهء زنان خود سر نزند و احوالپرسى و تفقد نكند . ولى نوبت هركس بود ، نسبت به ديگران به احوالپرسى قناعت مىكرد و شب را در خانهء آن كس بسر مىبرد كه نوبت او بود . اگر احياناً در وقتى كه نوبت زنى بود مىخواست نزد زن ديگر برود ، رسماً مىآمد و اجازه مىگرفت . اگر اجازه داده مىشد مىرفت و اگر اجازه داده نمىشد نمىرفت .\r\nمن شخصاً اين‌طور بودم كه هر وقت از من اجازه مىخواست نمىدادم .\r\nرسول اكرم حتى در بيماريى كه منجر به فوت ايشان شد كه توانايى حركت نداشت ، عدالت را در كمال دقت اجرا كرد . براى اينكه عدالت و نوبت را رعايت كرده باشد ، هر روز بسترش را از اتاقى به اتاق ديگر منتقل مىكردند . تا آنكه يك روز همه را جمع كرد و اجازه خواست در يك اتاق بماند و همه اجازه دادند در خانهء عايشه بماند .\r\nعلى بن ابيطالب عليه السلام در اوقاتى كه دو زن داشت ، حتى اگر مىخواست وضو بسازد ، در خانهء زنى كه نوبتش نبود وضو نمىخواست .\r\nاسلام براى شرط عدالت آن اندازه اهميت قائل است كه حتى اجازه نمىدهد مرد و زن دوم در حين عقد توافق كنند كه زن دوم در شرايط نامساوى با زن اول زندگى كند ؛ يعنى از نظر اسلام رعايت عدالت تكليفى است كه مرد نمىتواند با قرار قبلى با زن ، خود را از زير بار مسؤوليت آن خارج كند . مرد و زن هيچ كدام حق ندارند چنين\r\n\r\n","description":"","footnote":"","page_name":" 360 ","page_number":360},
  {"content":"\r\n\r\nشرطى در متن عقد بنمايند . زن دوم كارى كه مىتواند بكند فقط اين است كه عملًا از حقوق خود صرف نظر كند اما نمىتواند شرط كند كه حقوقى مساوى با زن اول نداشته باشد ، همچنانكه زن اول نيز مىتواند عملًا با ميل و رضاى خود از حقوق خود صرف نظر كند اما نمىتواند كارى كند كه قانوناً حقى نداشته باشد . از امام باقر عليه السلام سؤال شد : آيا مرد مىتواند با زن خود شرط كند كه فقط روزها هر وقت بخواهد به او سر بزند يا ماهى يك بار يا هفته‌اى يك بار نزد او برود ، يا شرط كند كه نفقه به‌طور كامل و مساوى با زن ديگر به او ندهد و خود آن زن هم از اول اين شرطها را بپذيرد ؟ امام فرمود :\r\n« خير ، چنين شرطهايى صحيح نيست . هر زنى به موجب عقد ازدواج خواه ناخواه حقوق كامل يك زن را پيدا مىكند . چيزى كه هست ، پس از وقوع ازدواج هر زنى مىتواند عملًا براى جلب رضايت شوهر كه او را رها نكند يا به علت ديگرى ، همه يا قسمتى از حقوق خود را ببخشد . » .\r\nتعدد زوجات با اين شرط اخلاقى اكيد و شديد به جاى آنكه وسيله‌اى براى هوسرانى مرد واقع گردد ، شكل و قيافهء انجام وظيفه به خود مىگيرد . هوسرانى و شهوت پرستى جز با آزادى كامل و دنبال هواى دل رفتن سازگار نيست . هوسرانى آنگاه صورت عمل به خود مىگيرد كه آدمى خود را در اختيار دل قرار دهد و دل را در اختيار خواهشها و ميلها . دل و خواهشهاى دل منطق و حساب برنمى دارد . آنجا كه پاى انضباط و عدالت و انجام وظيفه به ميان مىآيد ، هوسرانى و هواپرستى بايد رخت بربندد . از اين رو به هيچ وجه تعدد زوجات را در شرايط اسلامى نمىتوان وسيله‌اى براى هوسرانى شناخت .\r\nكسانى كه تعدد زوجات را وسيلهء هوسرانى قرار داده‌اند ، قانون اسلامى را بهانه براى يك عمل ناروا قرار داده‌اند . اجتماع حق دارد آنها را مؤاخذه و مجازات [ كند 
  ] و اين بهانه را از دست آنها بگيرد .\r\n\r\nمسأله بيم از عدم عدالت\r\nانصاف بايد داد كه افرادى كه شرايط اسلامى را در تعدد زوجات كاملًا رعايت\r\n\r\n","description":"","footnote":"","page_name":" 361 ","page_number":361},
  {"content":"\r\n\r\nمىكنند بسيار كم‌اند . در فقه اسلامى مىگويند : « اگر بيم دارى كه استعمال آب براى بدنت زيان دارد وضونگير » ، « اگربيم دارى كه روزه برايت زيان دارد روزه نگير » .\r\nاين دو دستور در فقه اسلامى رسيده است . شما افراد بسيارى را مىبينيد كه مىپرسند : مىترسم آب برايم زيان داشته باشد ، وضو بگيرم يا نگيرم ؟ مىترسم روزه برايم ضرر داشته باشد ، روزه بگيرم يا نگيرم ؟ البته اين پرسشها پرسشهاى درستى است . چنين اشخاصى نبايد وضو بسازند و نبايد روزه بگيرند .\r\nولى نصّ قرآن كريم است كه « اگر بيم داريد كه نتوانيد ميان زنان خود به عدالت رفتار كنيد ، يك زن بيشتر نگيريد » . با اين حال آيا شما در عمر از يك نفر شنيده‌ايد كه بگويد : مىخواهم زن دوم بگيرم اما بيم دارم كه رعايت عدالت و مساوات ميان آنها نكنم ، بگيرم يا نگيرم ؟ من كه نشنيده‌ام . حتماً شما هم نشنيده‌ايد . سهل است ، مردم ما با علم و تصميم اينكه به عدالت رفتار نكنند زنان متعدد مىگيرند و اين كار را به نام اسلام و زير سرپوش اسلامى انجام مىدهند . اينها هستند كه با عمل ناهنجار خود اسلام را بدنام مىكنند .\r\nاگر تنها كسانى اقدام به تعدد زوجات نمايند كه لااقل اين يك شرط را واجد باشند ، جاى هيچ گونه بهانه و ايرادى نبود .\r\n\r\nحرمسراها\r\nموضوع ديگرى كه سبب شده تعدد زوجات را بر قانون اسلام عيب بگيرند دستگاههاى حرمسرادارى خلفا و سلاطين پيشين است . برخى از نويسندگان و مبلغين مسيحى تعدد زوجات اسلامى را مساوى با حرمسرادارى با همهء مظاهر ننگين و مظالم بىپايان آن معرفى كرده‌اند و چنين وانمود مىكنند كه تعدد زوجات در اسلام يعنى همان حرمسراداريها كه تاريخ در دستگاههاى خلفا و سلاطين پيشين نشان مىدهد .\r\nمتأسفانه بعضى از نويسندگان خودمان نيز - كه حرف به حرف بازگو كنندهء افكار و عقايد و منويات غربيها هستند - هر جا كه نام تعدد زوجات مىبرند آن را با حرمسرا رديف مىكنند . اين قدر شخصيت و استقلال فكرى ندارند كه ميان آنها تفكيك كنند .\r\n\r\n","description":"","footnote":"","page_name":" 362 ","page_number":362},
  {"content":"\r\n\r\n\r\nشرايط و امكانات ديگر\r\nگذشته از شرط عدالت ، شرايط و تكاليف ديگرى نيز متوجه مرد است . همه مىدانيم كه زن مطلقاً يك سلسله حقوق مالى و استمتاعى به عهدهء مرد دارد . مردى حق دارد آهنگ چندهمسرى كند كه امكانات مالى او به او اجازهء اين كار را بدهد .\r\nشرط امكان مالى در تك همسرى نيز هست . اكنون فرصتى نيست كه وارد اين بحث بشويم .\r\nامكانات جسمى و غريزى نيز به نوبهء خود شرط و واجب ديگرى است . در كافى و وسائل از امام صادق روايت شده است كه فرمود :\r\n« هركس گروهى از زنان نزد خود گرد آورد كه نتواند آنها را از لحاظ جنسى اشباع نمايد و آنگاه آنها به زنا و فحشاء بيفتند ، گناه اين فحشاء به گردن اوست . » .\r\nتاريخچه‌هاى حرمسراها داستانها ذكر مىكنند از زنان جوانى كه از لحاظ غريزه تحت فشار قرار مىگرفتند و مرتكب فحشاء مىشدند و احياناً پشت سر آن فحشاءها كشتارها و جنايتها واقع مىشد .\r\nخوانندهء محترم از مجموع هفت مقاله‌اى كه در بارهء چندهمسرى نوشتيم ، كاملًا به ريشه و علل و موجبات تعدد زوجات و اينكه چرا اسلام آن را نسخ نكرد و چه شرايط و حدود و قيودى براى آن قائل شد كاملًا آگاه گشت ؛ برايش روشن شد كه اسلام با تجويز تعدد زوجات نخواسته است زن را تحقير كند ، بلكه از اين راه بزرگترين خدمت را به جنس زن كرده است . اگر تعدد زوجات ، مخصوصاً در شرايط فزونى نسبى عدد زنان آمادهء ازدواج بر مردان آمادهء ازدواج - كه هميشه در دنيا بوده و هست - اجازه داده نشود ، زن به بدترين شكلى ملعبهء مرد خواهد شد ؛ رفتار مرد با او از يك كنيز بدتر خواهد بود ، زيرا انسان در مقابل يك كنيز لااقل اين اندازه تعهد مىپذيرد كه فرزند او را فرزند خود بداند اما در مقابل معشوقه و رفيقه اين اندازه تعهد هم ندارد .\r\n\r\n","description":"","footnote":"","page_name":" 363 ","page_number":363},
  {"content":"\r\n\r\n\r\nمرد امروز و تعدد زوجات\r\nمرد امروز از تعدد زوجات روگردان است ، چرا ؟ آيا به خاطر اينكه مىخواهد به همسر خود وفادار باشد و به يك زن قناعت كند يا به خاطر اينكه مىخواهد حس تنوع طلبى خود را از طريق گناه - كه به حد اشباع ، وسيله برايش فراهم است - ارضاء نمايد ؟ امروز گناه جاى تعدد زوجات را گرفته است نه وفا ، و به همين دليل مرد امروز سخت از تعدد زوجات كه براى او تعهد و تكليف ايجاد مىكند متنفر است . مرد ديروز اگر مىخواست هوسرانى كند راه گناه چندان براى او باز نبود ، ناچار بود تعدد زوجات را بهانه قرار داده هوسرانى كند . در عين اينكه شانه از زير بار بسيارى از وظايف خالى مىكرد ، از انجام بعضى تعهدات مالى و انسانى در بارهء زنان و فرزندان چاره‌اى نداشت . اما مرد امروز هيچ الزام و اجبارى نمىبيند كه كوچكترين تعهدى در زمينهء هوسرانيهاى بىپايان خود بپذيرد . ناچار عليه تعدد زوجات قيام مىكند .\r\nمرد امروز تحت عنوان سكرتر ، ماشين نويس و صدها عنوان ديگر كام خود را از زن مىگيرد و بودجهء آن را به صندوق دولت يا شركت يا مؤسسه‌اى كه در آن كار مىكند تحميل مىكند بدون آنكه دينارى از جيب خود بپردازد .\r\nمرد امروز هر چند صباح يك بار معشوقهء خود را عوض مىكند بدون اينكه احتياجى به تشريفات مهر و نفقه و طلاق داشته باشد . مسلماً موسى چومبه با تعدد زوجات مخالف است ، زيرا او هميشه يك سكرتر مو بور جوان زيبا در كنار خود دارد و هر چند سال يك بار آن را عوض مىكند . با چنين امكاناتى چه حاجت به تعدد زوجات ؟ .\r\nدر شرح حال برتراند راسل - كه يكى از مخالفين سرسخت تعدد زوجات است - چنين مىخوانيم :\r\n« در نخستين دوران زندگى او علاوه بر مادر بزرگش دو زن ديگر نقش بزرگى داشته‌اند كه يكى از آنها آليس نخستين همسرش و ديگرى رفيقه‌اش به نام اتولين مورل مىباشند . مورل از زنان سرشناس آن دوره بود و با بسيارى از نويسندگان اوايل قرن بيستم دوستى داشت . » .\r\nمسلماً چنين شخصى با تعدد زوجات روى موافق نشان نمىدهد . گويا همين\r\n\r\n","description":"","footnote":"","page_name":" 364 ","page_number":364},
  {"content":"\r\n\r\nرفيقه بازى او بود كه به ازدواج او با همسرش آليس پايان داد ، زيرا از زبان خود راسل چنين نوشته‌اند :\r\n« در بعدازظهر يكى از روزها هنگامى كه با دوچرخه عازم يكى از ييلاقات نزديك شهر بودم ناگهان احساس كردم كه ديگر آليس را دوست ندارم . »\r\n\r\n","description":"","footnote":"","page_name":" 365 ","page_number":365},
  {"content":"\r\n . \r\n","description":"","footnote":"","page_name":" 366 ","page_number":366},
  {"content":"\r\n\r\n\r\nمسألهء حجاب\r\n\r\n","description":"","footnote":"","page_name":" 367 ","page_number":367},
  {"content":"\r\n . \r\n","description":"","footnote":"","page_name":" 368 ","page_number":368},
  {"content":"\r\n\r\n\r\nنقش بانوان در تاريخ معاصر ايران « 1 »\r\nبسم الله الرحمن الرحيم .\r\nاز چاپ اول كتاب مسأله حجاب ده سال و اندى و از چاپ اول كتاب نظام حقوق زن در اسلام در حدود شش سال مىگذرد . در اين دو كتاب وضع و موقع زن ، نقش زن در زندگى ، وظايف زن ، حقوق زن بررسى شد و منطق اسلام در اين مسائل روشن گشت .\r\nدر فاصلهء اين ده سال تحولى شگرف در زندگى ما ايرانيان پديد آمد ، انقلابى عظيم و خيره كننده رخ داد كه چشم جهانيان را خيره كرد ، همه را به اعجاب و تحسين واداشت ، كشور ايران وارد مرحله نوينى از تاريخ خود شد ، رژيم كهن شاهنشاهى را به دور افكند و دست اندركار تحقق بخشيدن نظامى اسلامى است و سر آن دارد حوزه وسيع منطقه اسلامى را كه صدها ميليون مسلمان را دربرگرفته است به راه خود بكشاند و جهان سومى به نام « جهان اسلامى » بيافريند .\r\nاكنون ضرورت ايجاب مىكند كه وضع و موقع زن در اين ده سال و در جريان اين\r\n\r\n\r\n\r\n\r\n","description":"","footnote":"\r\n( 1 ) . [ اين مقاله را استاد شهيد بعد از پيروزى انقلاب اسلامى نگاشتند و قصد داشتند آن را مقدمهء چاپ جديد كتاب مسألهء حجاب قرار دهند ، كه منافقان فرصت ندادند و آن بزرگوار را به شهادت رساندند و مقاله ناقص ماند و اين كار انجام نشد . اكنون كه كتاب مسألهء حجاب در « مجموعه آثار » به چاپ مىرسد بهتر آن ديديم كه اين مقاله را - هرچند ناقص - در ابتداى آن قرار دهيم . 
  ]\r\n","page_name":" 369 ","page_number":369},
  {"content":"\r\n\r\nانقلاب عظيم اسلامى مورد بررسى قرار گيرد كه بانوان در اين انقلاب چه سهم و نقشى داشته‌اند و چه عواملى موجب گشت كه بانوان در اين مقطع تاريخى بىنظير سهم عمده‌اى به خود اختصاص دهند .\r\nانقلاب اسلامى ايران ويژگيهايى دارد كه در مجموع خود آن را در ميان همهء انقلابات جهان بىنظير و بىرقيب ساخته است . يكى از آن ويژگيها ذى سهم بودن بانوان است .\r\nبانوان سهم بزرگى از انقلاب را به خود اختصاص دادند و اين حقيقتى است كه جملگى برآنند . رهبر عظيم الشأن انقلاب اسلامى ايران بارها با تكريم و تحسين از نقش فعال بانوان ياد كرده‌اند و احياناً سهم آنان را عظيمتر از سهم مردان شمرده‌اند .\r\nرهبر انقلاب اسلامى ايران با تيزبينى و تيزهوشى خاص خود دريافته بودند كه انقلاب اسلامى ايران بدون شركت بانوان به ثمر نخواهد رسيد ، از اين رو شركت آنان را در مراسم انقلابى واجب و لازم شمردند و حتى موافقت پدر يا شوهر را لازم ندانستند .\r\nبانوان باايمان ما پس از آنكه از فرمان رهبر آگاه شدند ، با حفظ اصول و موازين اسلامى از هيچ گونه فداكارى در راه به ثمر رساندن انقلاب خوددارى نكردند ، پا به پاى مردان راهپيمايى كردند ، شعار دادند ، در تظاهرات شركت كردند ، شهيد دادند ، زندان رفتند ، شكنجه كشيدند ، آوارهء خانه و خانواده شدند ، دربه درى كشيدند ، محروميتها متحمل شدند .\r\nبه نظر مىرسد اينچنين نقش تاريخى براى زن در جهان بىسابقه است . در تاريخ اسلام خودمان ، تنها در صدر اسلام است كه مىبينيم بانوان نقش مؤثرى از نظر سياسى يا نظامى يا فرهنگى ايفا كرده‌اند . در دوره‌هاى متأخر تدريجاً اين نقش ضعيف شده و احياناً به صفر رسيده است و همين جهت ايجاب مىكند كه تحقيق كنيم چه عواملى موجب گشت كه زن بار ديگر در صحنهء تاريخ ظاهر شود و تاريخ را از « مذكر » بودن محض خارج كند و آن را « مذنّث » ( مذكر مؤنث ) نمايد ؟ .\r\nپيش از آنكه وارد اين بحث شويم يادآورى اين نكته ضرورى است كه منظور ما از نقش داشتن و نقش نداشتن زن در تاريخ ، نقش مستقيم و ظاهرشدن زن در صحنهء تاريخ است ، اما نقش غيرمستقيم و پشت جبهه و صحنه را زن همواره براى خود محفوظ داشته است .\r\nزنان در طول تاريخ تنها مولّد و زايندهء مردان و پرورش دهندهء جسم آنها نبوده‌اند ،\r\n\r\n","description":"","footnote":"","page_name":" 370 ","page_number":370},
  {"content":"\r\n\r\nبلكه الهام بخش و نيرودهنده و مكمل مردانگى آنها بوده‌اند . زنان از پشت صحنه و از پشت جبههء جنگ همواره به مردان مردانگى مىبخشيده‌اند . ما در بسيارى از اشعار حماسى عربى و فارسى مىبينيم كه دليران و دلاوران در حماسه‌هاى خود زنان را مخاطب قرار داده و از مردانگى و شجاعت و دلاورى خود داد سخن داده‌اند ، گويى مرد آگاهانه و يا ناآگاهانه از همهء دليريها و دلاوريهاى خود رضايت و تحسين و جلب رضايت زن را منظور مىداشته است . اگر فرصتى دست دهد و قطعات ادبى نظم و نثر كه در اين زمينه انشاء شده يك جا گرد آيد يك فراز جالب و قابل مطالعه‌اى از نظر جامعه شناسى فراهم مىگردد . اينكه مىگويند زن آفرينندهء عشق است و عشق آفرينندهء مرد و مرد آفرينندهء تاريخ ، ناظر به نقش غيرمستقيم زن در سازندگى تاريخ است .\r\nزن نقش سازندگى غيرمستقيم تاريخى خود را مديون اخلاق ويژهء جنسى خويش يعنى حيا و عفاف و تقوا و دور باش زنانهء خويش است . آنجا كه زن دورباش حيا و عفاف را حفظ نكرده و خود را به ابتذال كشانده اين نقش تاريخى را از دست داده است . به حق در مورد حيا و عفاف زن گفته شده است :\r\n« حيا پاداشهاى خود را پس انداز مىكند و درنتيجه نيرو و شجاعت مرد را بالا مىبرد و او را به اقدامات مهم وا مىدارد ، قوايى را كه در زير سطح آرام حيات ما ذخيره شده است بيرون مىريزد . » « 1 »\r\nاز اين رو گويى نوعى تضاد و تعارض ميان اين دو نقش وجود دارد : يا نقش غيرمستقيم و از صحنه بيرون بودن و يا نقش مستقيم و پشت جبهه را رها كردن و نقش غيرمستقيم نداشتن . اما درحقيقت تضاد و تعارض غيرقابل جمعى در كار نيست . يك راه باريك و ظريف وجود دارد كه زن اگر از آن راه برود هر دو نقش را در آن واحد مىتواند ايفا كند . آن راه باريك و ظريف همان است كه بانوان ما در ده سالهء اخير طى كردند . ويژگى دخالت زن در انقلاب اسلامى ايران در اين است كه زن مسلمان ايرانى در عين اينكه در صحنهء تاريخ ظاهر شد و مستقيماً در كار سازندگى تاريخ با مرد\r\n\r\n\r\n\r\n\r\n","description":"","footnote":"\r\n( 1 ) . ويل دورانت ، لذات فلسفه ، صفحهء 133 .\r\n","page_name":" 371 ","page_number":371},
  {"content":"\r\n\r\nشركت كرد ، پشت جبهه را رها نكرد ، حيا و عفاف و پوشش لازم را از كف نداد ، دور باش خويش و كرامت و عزت زنانهء خويش را محفوظ داشت و خويشتن را مانند زن غربى و زن مدل پهلوى به ابتذال نكشانيد .\r\nزنان از نظر نقش تاريخى ، دوره‌هاى سه گانه‌اى را طى كرده‌اند . در برخى دوره‌ها و براساس برخى طرز تفكرها دخالت مستقيم زن در ساختن تاريخ منفى است . در اين دوره‌ها زن جز در اندرون خانه كارى ندارد و نمىتواند داشته باشد و صرفاً يك كالاى اندرونى است . طبعاً در چنين شرايطى هيچيك از استعدادهاى انسانىاش يعنى تفكر ، آگاهى ، بيدارى ، آزادگى ، اراده و اختيار و انتخاب ، هنر و خلاقيت و ابداع و حتى عبادت و سلوك عارفانهء الى اللَّه رشد لازم را طى نمىكند . در اين گونه جوامع در حكم يك وسيله و ابزار زندگى خانوادگى است ، يك « شىء » است و به حكم اينكه محيط زندگى زن محدود است به درون خانواده و در بازار به اصطلاح آزاد دسترسى به او ميسر نيست ، براى مرد عزيز و گرانبهاست . از اين رو زن در چنين دوره‌ها و چنين محيطها يك « شىء گرانبها » است مانند هر شىء نفيس و گرانبهاى ديگر از قبيل برليان و الماس و غيره . در اين گونه دوره‌ها تاريخ طبعاً « مذكر » است ، زنان نقش مستقيم و محسوس و ملموس در ساختن تاريخ ندارند . اگر ما به تاريخ گذشتهء پيش از نيم قرن اخير خودمان برويم عيناً همين وضع را مىبينيم ، مىبينيم زن وجود دارد اما به صورت يك « شىء عزيز و نفيس و گرانبها » و معمولًا بىدخالت در تاريخ و حوادث تاريخى .\r\nدر برخى جوامع زن خانه را رها كرده و وارد اجتماع شده است ، در شؤون علمى ، هنرى ، فكرى ، سياسى شريك مرد شده است و به صورت « شخص » درآمده است ، اما نظر به اينكه مدار خويش را به كلى رها كرده و حريم را به كنار زده و خود را رايگان در دسترس مرد قرار داده و در اماكن عمومى ، كاباره‌ها ، دانسينگها ، حاشيهء خيابانها حضور و آمادگى خود را اعلام داشته است ، ارزش و بهاى خود را از دست داده است .\r\nدر اين جوامع زن شخص است اما « شخص بىبها » . در اين گونه جوامع زن حضور خود را در صحنهء تاريخ ثابت كرده درحالى كه پشت جبهه را رها كرده است ، نقش مستقيم خود را در سازندگى تاريخ به كف آورده اما نقش غيرمستقيم را كه از آن كمتر نيست از كف داده است .\r\nآنجا كه زن نقش غيرمستقيم خود را از دست مىدهد ، هم خود را تباه مىسازد و\r\n\r\n","description":"","footnote":"","page_name":" 372 ","page_number":372},
  {"content":"\r\n\r\nهم مرد را . زن « مدل پهلوى » كه نزديك چهل سال قشر عظيمى از جامعهء زن ايرانى را تشكيل مىداد از اين نوع بود . . . « 1 »\r\n\r\n\r\n\r\n\r\n","description":"","footnote":"\r\n( 1 ) . [ افسوس كه منافقان فرصت نگارش بقيهء مقدمه را به استاد ندادند . 
  ]\r\n","page_name":" 373 ","page_number":373},
  {"content":"\r\n\r\n\r\nمقدمهء انجمن اسلامى پزشكان بر چاپ اول\r\nباسمه تعالى .\r\nكتاب حاضر اولين نشريهء انجمن اسلامى پزشكان است كه تقديم خوانندگان محترم و پويندگان راه حق و حقيقت مىگردد .\r\nدر جلسات انجمن كه متجاوز از شش سال است تقريباً به‌طور مرتب تشكيل مىگردد موضوعات علمى و اجتماعى و دينى متعددى توسط دانشمندان و گويندگان مختلف ايراد و مورد بحث و انتقاد قرار گرفته است .\r\nبخش اعظم اين سخنرانيها را دانشمند محترم جناب آقاى مرتضى مطهرى تقبل و ايراد فرموده‌اند و اين كتاب برگزيدهء مختصر يكى از موضوعات مورد بحث بوده است كه علت تقدم در چاپ آن را خود ايشان در پيشگفتار توضيح داده‌اند .\r\nاميد است كه به خواست ايزد متعال موضوعات ديگر كه هر يك به نوبهء خود جالب و با ديد تازه‌اى مورد بحث قرار گرفته‌اند به زودى چاپ و دراختيار علاقه مندان قرار گيرد .\r\nانجمن اسلامى پزشكان\r\n\r\n","description":"","footnote":"","page_name":" 374 ","page_number":374},
  {"content":"\r\n\r\n\r\nمقدمهء انجمن اسلامى پزشكان بر چاپ دوم\r\nباسمه تعالى .\r\nخداوند بزرگ را سپاسگزاريم كه اقدام انجمن اسلامى پزشكان در چاپ و نشر كتاب مسألهء حجاب مورد توجه صاحبنظران و اقبال علاقه مندان واقع گرديد به طورى كه در همان ماه‌هاى اول نسخ آن ناياب شد و بلافاصله انجمن از جناب آقاى مطهرى درخواست كرد كه با درنظر گرفتن نظريات اعلام شده توسط اعضاى انجمن و ساير علاقه مندان ، چنانچه لازم مىدانند ، در كتاب تجديدنظر كنند تا براى چاپ دوم آماده گردد . درنتيجه چاپ دوم كتاب به صورتى كاملتر و با رجحان بيشترى نسبت به چاپ اول آماده گرديد كه اينك تقديم مىگردد .\r\nضمناً به علاقه مندان بشارت مىدهد كه طبق وعدهء جناب آقاى مطهرى ، يكى ديگر از موضوعات مورد بحث ( مسألهء بردگى ) به زودى آماده مىگردد و دراختيار عموم گذاشته مىشود . اين موضوع مبيّن ميزان عطش علاقه مندان به درك حقايق اسلامى است . اميد است كه ساير مجامع ، بخصوص انجمنهاى اسلامى ، كوشش بيشترى در اين زمينه مبذول دارند و به تدريج مطالبى كه مبتلابه مردم است و از منابع حقيقى اسلام استخراج شده است به وسيلهء متخصصان اسلامى استخراج شود و به دست عموم برسد . انجمن اسلامى پزشكان\r\n\r\n","description":"","footnote":"","page_name":" 375 ","page_number":375},
  {"content":"\r\n . \r\n","description":"","footnote":"","page_name":" 376 ","page_number":376},
  {"content":"\r\n\r\n\r\nمقدمهء مؤلف\r\nريشهء بيشتر انحرافات دينى و اخلاقى نسل جوان را در لابلاى افكار و عقايد آنان بايد جستجو كرد . فكر اين نسل از نظر مذهبى آنچنانكه بايد رهنمايى نشده است و از اين نظر فوق العاده نيازمند است .\r\nاگر مشكل در رهنمايى اين نسل باشد بيشتر در فهميدن زبان و منطق او و روبروشدن با او با منطق و زبان خودش است . و در اين وقت است كه هر كسى احساس مىكند اين نسل ، بر خلاف آنچه ابتدا به نظر مىرسد ، لجوج نيست ، آمادگى زيادى براى دريافت حقايق دينى دارد .\r\nهدف نويسنده و همچنين هدف گروه روشنفكر و متدين انجمن اسلامى پزشكان از طرح و بحث و نشر « مسألهء حجاب » اين است كه احساس شد گذشته از انحرافات عملى فراوانى كه در زمينهء حجاب به وجود آمده اين مسأله و ساير مسائل مربوط به زن وسيله‌اى شده در دست يك عده افراد ناپاك و مزدورصفت كه از اين پايگاه عليه دين مقدس اسلام جار و جنجال تبليغاتى راه بيندازند . بديهى است در شرايط موجود كه نسل جوان از جنبهء مذهبى به قدر كافى راهنمايى\r\n\r\n","description":"","footnote":"","page_name":" 377 ","page_number":377},
  {"content":"\r\n\r\nنمىشود اين تبليغات آثار شوم خود را مىبخشد .\r\nاين بنده خدا را سپاسگزار است كه احساس مىكند فعاليتهاى قلمى ناقابل او در اين ميدان ، چه جرايد و مجلات و چه به وسيلهء اين كتاب ، اثر نيك محسوسى داشته است . تا آنجا كه اطلاع دارد نشر اين كتاب تأثير فراوانى در اصلاح عقايد و افكار اين نسل داشته است ، حتى بعضى از بانوان به اصطلاح متجدد عملًا در وضع خود تجديدنظر كرده‌اند .\r\nبدون شك پديدهء « برهنگى » بيمارى عصر ماست . دير يا زود اين پديده به عنوان يك « بيمارى » شناخته خواهد شد . فرضاً ما كوركورانه از غرب تقليد كنيم ، خود پيشتازان غربى ماهيت اين پديده را اعلام خواهند كرد . ولى ما اگر به انتظار اعلام آنها بنشينيم مىترسم خيلى دير شده باشد . اگر مىخواهيد ببينيد كار برهنگى در غرب به كجا رسيده و فرياد چه كسانى را بلند كرده است اين قسمت از نامهء يكى از هنرپيشگان معروف جهان را به دخترش كه به قول خودش چهل سال مردم روى زمين را خندانده است بخوانيد . اين نامه مَثَل معروف عاميانهء خودمان را به ياد مىآورد : « عزا چه عزايى است كه مرده شوى هم گريه مىكند . » .\r\nاو پس از آنكه به دخترش اجازه مىدهد « فقط به خاطر هنر مىتوان لخت و عريان به روى صحنه رفت » و تأكيد مىكند كه اين لختى منحصراً در روى صحنه و براى ضرورت هنر باشد ، مىنويسد :\r\n« . . . برهنگى بيمارى عصرماست . من پيرمردم و شايد حرفهاى خنده‌آور بزنم . اما به گمان من تن عريان تو بايد از آنِ كسى باشد كه روح عريانش را دوست مىدارى . بد نيست اگر انديشهء تو در اين باره مال ده سال پيش باشد ، مال دوران پوشيدگى . نترس اين ده سال تو را پيرتر نخواهد كرد . به هر حال اميدوارم تو آخرين كسى باشى كه تبعهء جزيرهء لُختىها بشوى . . . »\r\n\r\n","description":"","footnote":"","page_name":" 378 ","page_number":378},
  {"content":"\r\n\r\nنويسندهء اين نامه به داشتن بعضى افكار انسانى معروف است . اين سخنان وى نشانهء ديگرى است از بهره‌مند بودن او از برخى افكار انسانى .\r\nهمان‌طور كه در مقدمهء چاپ اول اين كتاب به اطلاع خوانندگان محترم رسيد ، محتواى اصلى و اوّلى اين كتاب يك سلسله بحثها و درسها بوده است كه در جلسات انجمن اسلامى پزشكان القا شده است و پس از استخراج از ضبط صوت و تنظيم و اصلاح عبارات و اضافهء برخى از مطالب به صورت كتاب درآمده است .\r\nدر چاپ دوم تجديدنظرهايى نسبت به چاپ اول به عمل آمد و در مقدمهء آن چاپ متذكر شديم كه در تجديدنظر هيچ مطلبى حذف نگرديد بلكه يك سلسله مطالب اضافه شد . مطالب اضافى غالباً مطلب مستقلى نيست ، تتميم و تكميلى است بر آنچه در چاپ اول بوده و لهذا ضمن فصول كتاب گنجانيده شده است . فقط يك فصل در آخر كتاب تحت عنوان « شركت زن در مجامع » اضافه شد و البته فصل فتواها كه در چاپ اول خيلى به اختصار برگزار شده بود در چاپ دوم تكميل شد و آن را نيز درحقيقت يك فصل اضافى بايد شمرد .\r\nبرخى مطالب در چاپ دوم پس و پيش شد ، عبارات در موارد جزئى اصلاح گرديد ، مدارك اخبار و احاديث در پاورقيها نشان داده شد ، در آخر كتاب فهرست اعلام اشخاص و كتب و اماكن را اضافه كرديم ، دو فهرست هم يكى براى آيات كريمهء قرآن و يكى ديگر براى احاديث و اشعار و كلمات مشهور قرار داديم . از اين رو چاپ دوم از چاپ اول بسى كاملتر و جامعتر از آب درآمد و در حدود يك ثلث بر جلد اول اضافه گشت .\r\nدر چاپ سوم اضافات و اصلاحات بسيار ناچيز و مختصرى صورت گرفت كه قابل ذكر نبود . اكنون كه چاپ جديد اين كتاب منتشر مىشود ، يك سلسله تجديدنظرهاى ديگرى به عمل آمد . اين تجديدنظرها نيز همه از نوع اضافات و توضيحات است و كمى هم\r\n\r\n","description":"","footnote":"","page_name":" 379 ","page_number":379},
  {"content":"\r\n\r\nاصلاحات ، چيزى كم نشده همچنانكه در جوهر مطالب كتاب نيز تغييراتى داده نشده است .\r\n\r\n","description":"","footnote":"","page_name":" 380 ","page_number":380},
  {"content":"\r\n\r\n\r\nمقدمه\r\nبه نام خدا .\r\nلزوم پوشيدگى زن در برابر مرد بيگانه يكى از مسائل مهم اسلامى است . در خود قرآن كريم دربارهء اين مطلب تصريح شده است . عليهذا در اصل مطلب از جنبهء اسلامى نمىتوان ترديد كرد .\r\nپوشيدن زن خود را از مرد بيگانه يكى از مظاهر لزوم حريم ميان مردان و زنان اجنبى است ، همچنانكه عدم جواز خلوت ميان اجنبى و اجنبيّه يكى ديگر از مظاهر آن است . اين بحث را در پنج بخش بايد رسيدگى كرد :\r\n1 . آيا پوشش از مختصات اسلام است و پس از ظهور اسلام از مسلمين به غيرمسلمين سرايت كرده است ؟ يا از مختصات اسلام و مسلمين نيست و در ميان ملل ديگر قبل از اسلام نيز وجود داشته است ؟ .\r\n2 . علت پوشش چيست ؟ .\r\nچنان كه مىدانيم در ميان حيوانات هيچ گونه حريمى ميان جنس نر و جنس ماده وجود ندارد ، آنها آزادانه با يكديگر معاشرت مىكنند .\r\nقاعدهء اوّلى طبيعى اين است كه افراد انسان نيز چنين باشند . چه موجبى سبب شده كه ميان جنس زن و مرد حريم و حائلى به صورت پوشيدگى\r\n\r\n","description":"","footnote":"","page_name":" 381 ","page_number":381},
  {"content":"\r\n\r\nزن يا به صورت ديگر به وجود آيد ؟ .\r\nاختصاص به پوشش ندارد ، در مطلق اخلاق جنسى جاى چنين سؤالى هست . دربارهء حيا و عفاف نيز همين پرسش هست . حيوانات در مسائل جنسى احساس شرم نمىكنند ولى در انسان بالاخص در جنس ماده حيا و شرم وجود دارد .\r\n3 . فلسفهء پوشش از نظر اسلام .\r\n4 . ايرادها و اشكالها .\r\n5 . حدود پوشش اسلامى چيست ؟ .\r\nآيا اسلام طرفدار پرده نشينى زن است همچنانكه لغت « حجاب » بر اين معنى دلالت مىكند ، يا اسلام طرفدار اين است كه زن در حضور مرد بيگانه بدن خود را بپوشاند بدون آنكه مجبور باشد از اجتماع كناره گيرى كند ؟ و در صورت دوم حدود پوشش چقدر است ؟ آيا چهره و دو دست تا مچ نيز بايد پوشيده شود يا ماوراى چهره و دو دست بايد پوشيده شود اما چهره و دو دست تا مچ پوشيدنش لازم نيست ؟ و در هر حال آيا در اسلام مسأله‌اى به نام « حريم عفاف » وجود دارد يا نه ؟ يعنى آيا در اسلام مسألهء سومى كه نه « پرده نشينى » و « محبوسيّت » و نه « اختلاط » باشد وجود دارد يا خير ؟ و به عبارت ديگر آيا اسلام طرفدار جدابودن مجامع زنان و مردان است يا نه ؟ .\r\nاينها پرسشهايى است كه اين كتاب بدانها پاسخ مىگويد .\r\n\r\n","description":"","footnote":"","page_name":" 382 ","page_number":382},
  {"content":"\r\n\r\n* آيا در ميان ملل ديگر قبل از اسلام حجاب بوده است ؟ .\r\n* وضع حجاب در جاهليت عرب .\r\n* حجاب در قوم يهود .\r\n* حجاب در ايران باستان .\r\n* حجاب در هند\r\n\r\n","description":"","footnote":"","page_name":" 383 ","page_number":383},
  {"content":"\r\n . \r\n","description":"","footnote":"","page_name":" 384 ","page_number":384},
  {"content":"\r\n\r\n\r\nبخش اول : تاريخچهء حجاب\r\nاطلاع من از جنبهء تاريخى كامل نيست . اطلاع تاريخى ما آنگاه كامل است كه بتوانيم دربارهء همهء مللى كه قبل از اسلام بوده‌اند اظهار نظر كنيم . قدر مسلّم اين است كه قبل از اسلام در ميان بعضى ملل حجاب وجود داشته است .\r\nتا آنجا كه من در كتابهاى مربوطه خوانده‌ام در ايران باستان و در ميان قوم يهود و احتمالًا در هند حجاب وجود داشته و از آنچه در قانون اسلام آمده سخت‌تر بوده است ، اما در جاهليت عرب حجاب وجود نداشته است و به وسيلهء اسلام در عرب پيدا شده است .\r\nويل دورانت در صفحهء 30 جلد 12 تاريخ تمدن ( ترجمهء فارسى ) راجع به قوم يهود و قانون تلمود مىنويسد :\r\n« اگر زنى به نقض قانون يهود مىپرداخت چنان كه مثلًا بىآنكه چيزى بر سر داشت به ميان مردم مىرفت و يا در شارع عام نخ مىرشت يا با هر سنخى از مردان درد دل مىكرد يا صدايش آنقدر بلند بود كه چون در خانه‌اش تكلم مىنمود همسايگانش مىتوانستند سخنان او را بشنوند ، در آن صورت مرد حق داشت بدون پرداخت مهريه او را طلاق دهد . »\r\n\r\n","description":"","footnote":"","page_name":" 385 ","page_number":385},
  {"content":"\r\n\r\nعليهذا حجابى كه در قوم يهود معمول بوده است از حجاب اسلامى - چنان كه بعداً شرح خواهيم داد - بسى سخت‌تر و مشكلتر بوده است .\r\nدر جلد اول تاريخ تمدن صفحهء 552 راجع به ايرانيان قديم مىگويد :\r\n« در زمان زردشت زنان منزلتى عالى داشتند ، با كمال آزادى و با روى گشاده در ميان مردم آمد و شد مىكردند . . . » .\r\nآنگاه چنين مىگويد :\r\n« پس از داريوش مقام زن مخصوصاً در طبقهء ثروتمندان تنزل پيدا كرد . زنان فقير چون براى كاركردن ناچار از آمد و شد در ميان مردم بودند آزادى خود را حفظ كردند ولى در مورد زنان ديگر گوشه نشينى زمان حيض كه برايشان واجب بود رفته رفته امتداد پيدا كرد و سراسر زندگى اجتماعىشان را فرا گرفت ، و اين امر خود مبناى پرده پوشى در ميان مسلمانان به شمار مىرود . زنان طبقات بالاى اجتماع جرأت آن را نداشتند كه جز در تخت روان روپوش‌دار از خانه بيرون بيايند و هرگز به آنان اجازه داده نمىشد كه آشكارا با مردان آميزش كنند . زنان شوهردار حق نداشتند هيچ مردى را ولو پدر يا برادرشان باشد ببينند . در نقشهايى كه از ايران باستان بر جاى مانده هيچ صورت زن ديده نمىشود و نامى از ايشان به نظر نمىرسد . . . » .\r\nچنان كه ملاحظه مىفرماييد حجاب سخت و شديدى در ايران باستان حكمفرما بوده ، حتى پدران و برادران نسبت به زن شوهردار نامحرم شمرده مىشده‌اند .\r\nبه عقيدهء ويل دورانت مقررات شديدى كه طبق رسوم و آئين كهن مجوسى دربارهء زن حائض اجرا مىشده كه در اتاقى محبوس بوده ، همه از او در مدت عادت زنانگى دورى مىجسته‌اند و از معاشرت با او پرهيز داشته‌اند ، سبب اصلى پيدا شدن حجاب در ايران باستان بوده است . در ميان يهوديان نيز چنين مقرراتى دربارهء زن حائض اجرا مىشده است .\r\nاما اينكه مىگويد : « و اين امر خود مبناى پرده پوشى در ميان مسلمانان به شمار\r\n\r\n","description":"","footnote":"","page_name":" 386 ","page_number":386},
  {"content":"\r\n\r\nمىرود » منظورش چيست ؟ .\r\nآيا مقصود اين است كه علت رواج حجاب در ميان مسلمانان نيز مقررات خشنى است كه دربارهء زن حائض اجرا مىشود ؟ ! همه مىدانيم كه در اسلام چنين مقرراتى هرگز وجود نداشته است و ندارد . زن حائض در اسلام فقط از برخى عبادات واجب نظير نماز و روزه معاف است و همخوابگى با او نيز در مدت عادت زنانگى جايز نيست ، ولى زن حائض از نظر معاشرت با ديگران هيچ گونه ممنوعيتى ندارد كه عملًا مجبور به گوشه نشينى شود .\r\nو اگر مقصود اين است كه حجاب رايج ميان مسلمانان عادتى است كه از ايرانيان پس از مسلمان شدنشان به ساير مسلمانان سرايت كرد ، باز هم سخن نادرستى است ، زيرا قبل از اينكه ايرانيان مسلمان شوند آيات مربوط به حجاب نازل شده است .\r\nاز سخنان ديگر ويل دورانت هر دو مطلب فهميده مىشود يعنى هم مدعى است كه حجاب به وسيلهء ايرانيان پس از مسلمانان شدنشان در ميان مسلمانان رواج يافت و هم مدعى است كه ترك همخوابگى با زن حائض ، در حجاب زنان مسلمان و لااقل در گوشه گيرى آنان مؤثر بوده است .\r\nدر جلد 11 صفحهء 112 ( ترجمهء فارسى ) مىگويد :\r\n« ارتباط عرب با ايران از موجبات رواج حجاب و لواط در قلمرو اسلام بود . عربان از دلفريبى زن بيم داشتند و پيوسته دلباختهء آن بودند و نفوذ طبيعى وى را با ترديد معمولى مردان دربارهء عفاف و فضيلت زن تلافى مىكردند . عمر به قوم خود مىگفت : با زنان مشورت كنند و خلاف رأى ايشان رفتار كنند . ولى به قرن اول هجرى مسلمانان زن را در حجاب نكرده بودند ، مردان و زنان با يكديگر ملاقات مىكردند و در كوچه‌ها پهلو به پهلوى مىرفتند و در مسجد با هم نماز مىكردند .\r\nحجاب و خواجه دارى در ايام وليد دوم ( 126 - 127 هجرى ) معمول شد .\r\nگوشه گيرى زنان از آنجا پديد آمد كه در ايام حيض و نفاس بر مردان حرام بودند . » .\r\nدر صفحهء 111 مىگويد :\r\n« پيمبر از پوشيدن جامهء گشاد نهى كرده بود ، اما بعضى عربان اين دستور را نديده\r\n\r\n","description":"","footnote":"","page_name":" 387 ","page_number":387},
  {"content":"\r\n\r\nمىگرفتند . همهء طبقات زيورهايى داشتند . زنان پيكر خود را به نيم تنه و كمربند براق و جامهء گشاد و رنگارنگ مىآراستند ، موى خود را به زيبايى دسته مىكردند يا به دو طرف سر مىريختند ، يا به دسته‌ها بافته به پشت سر مىآويختند و گاهى اوقات با رشته‌هاى سياه ابريشم نمايش آن را بيشتر مىكردند . غالباً خود را به جواهر و گل مىآراستند . پس از سال 97 هجرى چهرهء خويش را از زير چشم به نقاب مىپوشيدند . از آن پس اين عادت همچنان رواج بود . » .\r\nويل دورانت در جلد 10 تاريخ تمدن صفحهء 233 راجع به ايرانيان باستان مىگويد :\r\n« داشتن متعه بلامانع بود . اين متعه‌ها مانند معشوقه‌هاى يونانى آزاد بودند كه در ميان مردم ظاهر و در ضيافت مردان حاضر شوند ، اما زنان قانونى معمولًا در اندرون خانه نگهدارى مىشدند . اين رسم ديرين ايرانى به اسلام منتقل شد . » .\r\nويل دورانت طورى سخن مىگويد كه گويى در زمان پيغمبر كوچكترين دستورى دربارهء پوشيدگى زن وجود نداشته است و پيغمبر فقط از پوشيدن جامهء گشاد نهى كرده بوده است ! و زنان مسلمان تا اواخر قرن اول و اوايل قرن دوم هجرى با بىحجابى كامل رفت و آمد مىكرده‌اند . و حال آنكه قطعاً چنين نيست . تاريخ قطعى بر خلاف آن شهادت مىدهد . بدون شك زن جاهليت همچنان بوده كه ويل دورانت توصيف مىكند ولى اسلام در اين جهت تحولى به وجود آورد . عايشه همواره زنان انصار را اينچنين ستايش مىكرد :\r\n« مرحبا به زنان انصار . همين كه آيات سورهء نور نازل شد يك نفر از آنان ديده نشد كه مانند سابق بيرون بيابد . سر خود را با روسريهاى مشكى مىپوشيدند . گويى كلاغ روى سرشان نشسته است . » « 1 »\r\n\r\n\r\n\r\n\r\n","description":"","footnote":"\r\n( 1 ) . كشّاف ، ذيل آيهء 31 از سورهء نور .\r\n","page_name":" 388 ","page_number":388},
  {"content":"\r\n\r\nدر سنن ابو داود جلد 2 صفحه 382 همين مطلب را ازامّ سلمه نقل مىكند با اين تفاوت كه‌امّ سلمه مىگويد :\r\n« پس از آنكه آيهء سورهء احزاب (  يُدْنِينَ عَلَيْهِنَّ مِنْ جَلَابِيبِهِنَّ  ) نازل شد زنان انصار چنين كردند . » .\r\n« كنت گوبينو » در كتاب سه سال در ايران نيز معتقد است كه حجاب شديد دورهء ساسانى ، در دورهء اسلام در ميان ايرانيان باقى ماند . او معتقد است كه آنچه در ايران ساسانى بوده است تنها پوشيدگى زن نبوده است بلكه مخفى نگه داشتن زن بوده است .\r\nمدعى است كه خودسرى موبدان و شاهزادگان آن دوره به قدرى بود كه اگر كسى زن خوشگلى در خانه داشت نمىگذاشت كسى از وجودش آگاه گردد و حتى الامكان او را پنهان مىكرد زيرا اگر معلوم مىشد كه چنين خانم خوشگلى در خانه‌اش هست ديگر مالك او و احياناً مالك جان خودش هم نبود .\r\n« جواهر لعل نهرو » نخست وزير فقيد هند نيز معتقد است كه حجاب از ملل غيرمسلمان روم و ايران به جهان اسلام وارد شد . در كتاب نگاهى به تاريخ جهان جلد اول صفحه 328 ضمن ستايش از تمدن اسلامى به تغييراتى كه بعدها پيدا شد اشاره مىكند و از آن جمله مىگويد :\r\n« يك تغيير بزرگ و تأسف‌آور نيز تدريجاً روى نمود و آن در وضع زنان بود . در ميان زنان عرب رسم حجاب و پرده وجود نداشت . زنان عرب جدا از مردان و پنهان از ايشان زندگى نمىكردند بلكه در اماكن عمومى حضور مىيافتند ، به مسجدها و مجالس وعظ و خطابه مىرفتند و حتى خودشان به وعظ و خطابه مىپرداختند . اما عربها نيز بر اثر موفقيتها تدريجاً بيش از پيش رسمى را كه در دو امپراطورى مجاورشان يعنى امپراطورى روم شرقى و امپراطورى ايران وجود داشت اقتباس كردند . عربها امپراطورى روم را شكست دادند و به امپراطورى ايران پايان بخشيدند . اما خودشان هم گرفتار عادات و آداب ناپسند اين امپراطوريها گشتند . به قرارى كه نقل شده است مخصوصاً بر اثر نفوذ امپراطورى قسطنطنيه و ايران بود كه رسم جدايى زنان از مردان و پرده نشينى ايشان در ميان عربها رواج پيداكرد . تدريجاً سيستم « حرم » آغاز گرديد و مردها و زنها از هم جدا گشتند . »\r\n\r\n","description":"","footnote":"","page_name":" 389 ","page_number":389},
  {"content":"\r\n\r\nسخن درستى نيست . فقط بعدها بر اثر معاشرت اعراب مسلمان با تازه مسلمانان غيرعرب ، حجاب از آنچه در زمان رسول اكرم وجود داشت شديدتر شد نه اينكه اسلام اساساً به پوشش زن هيچ عنايتى نداشته است .\r\nاز سخنان نهرو برمىآيد كه روميان نيز ( شايد تحت تأثير قوم يهود ) حجاب داشته‌اند و رسم حرمسرادارى نيز از روم و ايران به دربار خلفاى اسلامى راه يافت .\r\nاين نكته را ديگران نيز تأييد كرده‌اند .\r\nدر هند نيز حجاب سخت و شديدى حكمفرما بوده است ولى درست روشن نيست كه قبل از نفوذ اسلام در هند وجود داشته است و يا بعدها پس از نفوذ اسلام در هند رواج يافته است و هندوان غيرمسلمان تحت تأثير مسلمانان و مخصوصاً مسلمانان ايرانى حجاب زن را پذيرفته‌اند . آنچه مسلّم است اين است كه حجاب هندى نيز نظير حجاب ايران باستان سخت و شديد بوده است . از گفتار ويل دورانت در جلد دوم تاريخ تمدن برمىآيد كه حجاب هندى به وسيلهء ايرانيان مسلمان در هند رواج يافته است .\r\nنهرو پس از سخنانى كه از او نقل كرديم مىگويد :\r\n« متأسفانه اين رسم ناپسند كم كم يكى از خصوصيات جامعهء اسلامى شد و هند نيز وقتى مسلمانان بدين جا آمدند آن را آموخت . » .\r\nبه عقيدهء نهرو حجاب هند به واسطهء مسلمانان به هند آمده است .\r\nولى اگر تمايل به رياضت و ترك لذت را يكى از علل پديدآمدن حجاب بدانيم بايد قبول كنيم كه هند از قديمترين ايام حجاب را پذيرفته است ، زيرا هند از مراكز قديم رياضت و پليد شمردن لذات مادى بوده است .\r\nراسل در زناشويى و اخلاق صفحهء 135 مىگويد :\r\n« اخلاق جنسى آنچنان كه در جوامع متمدن ديده مىشود از دو منبع سرچشمه مىگيرد : يكى تمايل به اطمينان پدرى ، و ديگرى اعتقاد مرتاضانه به خبيث بودن عشق . اخلاق جنسى در اعصار ماقبل مسيحيت و در ممالك خاور دور تا به امروز فقط از منبع اول منشعب مىشود و استثناى آن هند و ايران است كه ظاهراً\r\n\r\n","description":"","footnote":"","page_name":" 390 ","page_number":390},
  {"content":"\r\n\r\nرياضت طلبى در آنجا پديد آمده و در سراسر جهان پراكنده شده است . » .\r\nبه هر حال آنچه مسلّم است اين است كه قبل از اسلام حجاب در جهان وجود داشته است و اسلام مبتكر آن نيست ، اما اينكه حدود حجاب اسلامى با حجابى كه در ملل باستانى بود يكى است يا نه ، و ديگر اينكه علت و فلسفه‌اى كه از نظر اسلام حجاب را لازم مىسازد همان علت و فلسفه است كه در جاهاى ديگر جهان منشأ پديد آمدن حجاب شده است يا نه ، مطالبى است كه در قسمتهاى بعدى به تفصيل دربارهء آنها سخن خواهيم گفت .\r\n\r\n","description":"","footnote":"","page_name":" 391 ","page_number":391},
  {"content":"\r\n . \r\n","description":"","footnote":"","page_name":" 392 ","page_number":392},
  {"content":"\r\n\r\n* ريشهء فلسفى .\r\n* ريشهء اجتماعى .\r\n* ريشهء اقتصادى .\r\n* ريشهء اخلاقى .\r\n* ريشهء روانى .\r\n* تدبير غريزى شگفت‌انگيز زن\r\n\r\n","description":"","footnote":"","page_name":" 393 ","page_number":393},
  {"content":"\r\n . \r\n","description":"","footnote":"","page_name":" 394 ","page_number":394},
  {"content":"\r\n\r\n\r\nبخش دوم : علت پيدا شدن حجاب\r\nعلت و فلسفهء پيدا شدن حجاب چيست ؟ چطور شد كه در ميان همه يا بعضى ملل باستانى پديد آمد ؟ اسلام كه دينى است كه در همهء دستورهاى خويش فلسفه و منظورى دارد چرا و روى چه مصلحتى حجاب را تأييد و يا تأسيس كرد ؟ .\r\nمخالفان حجاب سعى كرده‌اند جريانات ظالمانه‌اى را به عنوان علت پيدا شدن حجاب ذكر كنند ، و در اين جهت ميان حجاب اسلامى و غيراسلامى فرق نمىگذارند ، چنين وانمود مىكنند كه حجاب اسلامى نيز از همين جريانات ظالمانه سرچشمه مىگيرد .\r\nدر باب علت پيدا شدن حجاب نظريات گوناگونى ابراز شده است و غالباً اين علتها براى ظالمانه يا جاهلانه جلوه دادن حجاب ذكر شده است . ما مجموع آنها را ذكر مىكنيم . نظرياتى كه به دست آورده‌ايم بعضى فلسفى و بعضى اجتماعى و بعضى اخلاقى و بعضى اقتصادى و بعضى روانى است كه ذيلًا ذكر مىشود :\r\n1 . ميل به رياضت و رهبانيت ( ريشهء فلسفى ) .\r\n2 . عدم امنيت و عدالت اجتماعى ( ريشهء اجتماعى ) .\r\n3 . پدرشاهى و تسلط مرد بر زن و استثمار نيروى وى در جهت منافع اقتصادى مرد ( ريشهء اقتصادى )\r\n\r\n","description":"","footnote":"","page_name":" 395 ","page_number":395},
  {"content":"\r\n\r\n4 . حسادت و خودخواهى مرد ( ريشهء اخلاقى ) .\r\n5 . عادت زنانگى زن و احساس او به اينكه در خلقت از مرد چيزى كم دارد ، به علاوهء مقررات خشنى كه در زمينهء پليدى او و ترك معاشرت با او در ايام عادت وضع شده است ( ريشهء روانى ) .\r\nعلل نامبرده يا به هيچ وجه تأثيرى در پيدا شدن حجاب در هيچ نقطه از جهان نداشته است و بىجهت آنها را به نام علت حجاب ذكر كرده‌اند و يا فرضاً در پديدآمدن بعضى از سيستمهاى غيراسلامى تأثير داشته است در حجاب اسلامى تأثير نداشته است يعنى حكمت و فلسفه‌اى كه در اسلام سبب تشريع حجاب شده ، نبوده است .\r\nهمان‌طور كه ملاحظه مىشود مخالفان حجاب گاهى آن را زاييدهء يك طرز تفكر فلسفى خاص دربارهء جهان و لذات جهان معرفى مىكنند و گاهى ريشهء سياسى و اجتماعى براى آن ذكر مىكنند و گاهى آن را معلول علل اقتصادى مىدانند و گاهى جنبه‌هاى خاص اخلاقى يا روانى را در پديد آمدن آن دخالت مىدهند .\r\nما هر يك از اين علل را ذكر و سپس انتقاد مىكنيم و ثابت مىكنيم كه اسلام در فلسفهء اجتماعى خود به هيچ يك از اين جهات نظر نداشته است و هيچ يك از آنها با مبانى مسلّم و شناخته شدهء اسلام وفق نمىدهد و در خاتمه به يك علت اساسى اشاره مىكنيم كه از نظر ما موجّه ترين آنها به شمار مىرود .\r\n\r\n","description":"","footnote":"","page_name":" 396 ","page_number":396},
  {"content":"\r\n\r\n\r\nرياضت و رهبانيّت\r\nارتباط مسألهء پوشش با فلسفهء رياضت و رهبانيت از اين جهت است كه چون زن بزرگترين موضوع خوشى و كامرانى بشر است ، اگر زن و مرد معاشر و محشور با يكديگر باشند ، خواه ناخواه دنبال لذتجويى و كاميابى مىروند . پيروان فلسفهء رهبانيت و ترك لذت براى اينكه محيط را كاملًا با زهد و رياضت سازگار كنند بين زن و مرد حريم قائل شده پوشش را وضع كرده‌اند ، كما اينكه با چيزهاى ديگرى هم كه نظير زن محرك لذت و بهجت بوده است مبارزه كرده‌اند . پديدآمدن پوشش طبق اين نظريه ، دنباله و نتيجهء پليد دانستن ازدواج و مقدس شمردن عزوبت است .\r\nايدهء رياضت و ترك دنيا همان طورى كه در موضوع مال فلسفهء فقرطلبى و پشت پا زدن به همهء وسائل مادى را به وجود آورده است ، در مورد زن فلسفهء تجردطلبى و مخالفت با جمال را ايجاد كرده است . بلند نگه داشتن مو كه در ميان سيكها ، هندوها و بعضى دراويش معمول است نيز از مظاهر مخالفت با جمال و مبارزه با شهوت و از ثمرات فلسفهء طرد لذت و ميل به رياضت است . مىگويند كوتاه كردن و ستردن مو ، سبب فزونى رغبت جنسى مىگردد و بلند كردن آن موجب تقليل و كاهش آن است .\r\nدر اينجا بد نيست قسمتى از گفتهء برتراند راسل را در اين موضوع بياوريم . وى در كتاب زناشويى و اخلاق صفحهء 30 مىگويد :\r\n\r\n","description":"","footnote":"","page_name":" 397 ","page_number":397},
  {"content":"\r\n\r\n« بخصوص در قرون اول مسيحيت اين طرز فكر سن پل ( بولس مقدس ) از طرف كليسا اشاعهء تمام يافت و تجرد مفهوم تقدس به خود گرفت و عده بيشمارى راه بيابان پيش گرفتند تا شيطان را منكوب سازند ، شيطانى كه هر آن ذهن آنان را از تخيلات شهوانى مملو مىساخت . كليسا ضمناً با استحمام به مبارزه پرداخت زيرا خطوط بدن ، انسان را به طرف گناه مىراند . كليسا چرك بدن را تحسين كرده رايحهء بوى بدن صورت تقدس را به خود گرفت زيرا باز به نظر سن پل نظافت بدن و آرايش آن با نظافت روح منافات دارد . شپش مرواريد خدا شناخته شد . . . » .\r\nاينجا اين پرسش پيش مىآيد كه اساساً علت تمايل بشر به رياضت و رهبانيت چيست ؟ بشر طبعاً بايد كامجو و لذت طلب باشد . پرهيز از لذت و محروم كردن خود بايد دليلى داشته باشد .\r\nچنان كه مىدانيم رهبانيت و دشمنى با لذت جريانى بوده كه در بسيارى از نقاط جهان وجود داشته است . از جمله مراكز آن در مشرق زمين هندوستان و در مغرب زمين يونان بوده است . نحلهء « كلبى » كه يكى از نحله‌هاى فلسفى است و در يونان رواج داشته است طرفدار فقر و مخالف لذت مادى بوده است « 1 » يكى از علل پديدآمدن اين گونه افكار و عقايد ، تمايل بشر براى وصول به حقيقت است . اين تمايل در بعضى افراد فوق العاده شديد است و اگر با اين عقيده ضميمه گردد كه كشف حقيقت از براى روح آنگاه حاصل مىشود كه بدن و تمايلات بدنى و جسمانى مقهور گردد ، قهراً منجر به رياضت و رهبانيت مىگردد . به عبارت ديگر ، اين\r\n\r\n\r\n\r\n\r\n","description":"","footnote":"\r\n( 1 ) . سرسلسلهء كلبيّون يكى از شاگردان سقراط است به نام « انتيس طينس » . او مانند استاد خود غايت وجود را در كسب فضيلت دانست ولى فضيلت را در ترك همهء تمتعات جسمانى و روحانى مىدانست . گفته‌اند :\r\n« از اين جهت او و پيروانش را كلبيون مىگفتند كه گفتگوهاى انتيس طينس در محلى از شهر آتن واقع مىشد كه به مناسباتى آنجا را « سگ سفيد » مىخواندند ؛ و نيز به سبب اينكه پيروان او در شيوهء انصراف از دنيا و اعراض از علايق دنيوى چنان مبالغه كردند كه از آداب و رسوم معاشرت و لوازم زندگانى متمدن نيز دست برداشته حالت دام و دد اختيار نمودند ، با لباس كهنه و پاره و سر و پاى برهنه و موى ژوليده ( مانند هيپىهاى عصر ما ) ميان مردم مىرفتند و در گفتگو هرچه بر زبان مىگذشت بىملاحظه مىگفتند ، بلكه در زخم زبان اصرار داشتند و به فقر و تحمل رنج و درد سرفرازى مىكردند و همهء قيود و حدودى كه مردم در زندگانى اجتماعى بدان مقيد شده‌اند ترك كرده حالت طبيعى را پيشهء خود ساخته بودند . » ( سير حكمت در اروپا ، جلد اول صفحهء 70 )\r\n","page_name":" 398 ","page_number":398},
  {"content":"\r\n\r\nانديشه كه وصول به حق جز از راه فنا و نيستى و مخالفت با هواى نفس ميسر نيست ، علت اصلى پديدآمدن رياضت و رهبانيت است .\r\nعلت ديگر پديدهء رياضت آميخته بودن لذات مادى به پاره‌اى از رنجهاى معنوى است . بشر ديده است كه همواره در كنار لذتهاى مادى يك عده رنجهاى روحى وجود دارد . مثلًا ديده است كه هر چند داشتن ثروت موجب يك سلسله خوشيها و كامرانيهاست اما هزاران ناراحتيها و اضطرابها و تحمل ذلتها در تحصيل و در نگهدارى آن وجود دارد . بشر ديده است كه آزادى و استغناء و علوّ طبع خود را به واسطهء اين لذات مادى از دست مىدهد ؛ از اين رو از همهء آن لذات چشم پوشيده ، تجرد و استغناء را پيشهء خود ساخته است .\r\nشايد در رياضت هندى ، عامل اول و در فقرطلبى كلبى يونانى عامل دوم بيشتر مؤثر بوده است .\r\nعلل ديگرى نيز براى پديد آمدن رياضت و گريز از لذت ذكر كرده‌اند . از آن جمله اينكه محروميت و شكست در موفقيتهاى مادى مخصوصاً شكست در عشق سبب توجه به رياضت مىگردد . روح بشر پس از اين نوع شكستها انتقام خود را از لذتهاى مادى بدين صورت مىگيرد كه آنها را پليد مىشناسد و فلسفه‌اى براى پليدى آنها مىسازد .\r\nافراط در خوشگذرانى و كامجويى عامل ديگر توجه به رياضت است . ظرفيت جسمانى انسان براى لذت محدود است . افراط در كامجويى و لذات جسمانى و تحميل بيش از اندازهء ظرفيت بر بدن موجب عكس العمل شديد روحى مخصوصاً در سنين پيرى مىگردد . خستگى ، سرخوردگى به وجود مىآورد .\r\nتأثير اين دو علت را نبايد انكار كرد ولى مسلّماً اينها علت منحصر نمىباشند .\r\nتأثير اين دو علت بدين نحو است كه پس از شكستها و عدم موفقيتها و يا خستگيها و فرسودگيها انديشهء وصول به حقيقت در روح بيدار مىگردد . توجه به ماديات و غرق شدن در انديشه‌هاى مادى ، خود مانعى است براى اينكه انسان دربارهء ازليّت و ابديّت و حقيقت جاودانى بينديشد و در اين جهت فكر و تلاش كند كه از كجا آمده‌ام و در كجا هستم و به كجا مىروم ؟ اما همين كه به واسطهء شكست و يا خستگى حالت گريز و بىرغبتى نسبت به ماديت در روح پديد آمد ، انديشهء در مطلقات بلامزاحم مانده جان مىگيرد . اين دو عامل هميشه به كمك عامل اول سبب توجه به رياضت مىشود .\r\n\r\n","description":"","footnote":"","page_name":" 399 ","page_number":399},
  {"content":"\r\n\r\nو البته بعضى از افرادى كه به سوى رياضت كشيده مىشوند تحت تأثير اين دو عامل مىباشند نه همهء آنها .\r\nبررسى .\r\nاكنون ببينيم از نظر اسلام و طرز تفكرى كه اسلام به جهان عرضه داشته است آيا چنين تعليل و توجيهى براى پوشش صحيح است ؟ .\r\nاسلام خوشبختانه يك طرز تفكر و جهان بينى روشن دارد ، نظرش دربارهء انسان و جهان و لذت روشن است و به خوبى مىتوان فهميد كه آيا چنين انديشه‌اى در جهان بينى اسلام وجود دارد يا نه ؟ .\r\nما منكر نيستيم كه رهبانيت و ترك لذت در نقاطى از جهان وجود داشته است و شايد بتوان پوشش زن را در جاهايى كه چنين فكرى حكومت مىكرده است از ثمرات آن دانست ، ولى اسلام كه پوشش را تعيين كرد نه در هيچ جا به چنين علتى استناد جسته است و نه چنين فلسفه‌اى با روح اسلام و با ساير دستورهاى آن قابل تطبيق است .\r\nاصولًا اسلام با فكر رياضت و رهبانيت سخت مبارزه كرده است و اين مطلب را مستشرقين اروپايى هم قبول دارند . اسلام به نظافت تشويق كرده ، به جاى اينكه شپش را مرواريد خدا بشناسد گفته است : النِّظافَةُ مِنَ الْايمانِ . پيغمبر اكرم شخصى را ديد درحالى كه موهايش ژوليده و جامه هايش چركين بود و بدحال مىنمود . فرمود : « مِنَ الدّينِ الْمُتْعَةُ » « 1 » يعنى تمتع و بهره بردن از نعمتهاى خدا جزو دين است . و هم آن حضرت فرمود : « بِئْسَ الْعَبْدُ الْقاذورَةُ » « 2 » يعنى بدترين بنده شخص چركين و كثيف است . اميرالمؤمنين عليه السلام فرمود : « انَّ اللَّهَ جَميلٌ يُحِبُّ الْجَمالَ » « 3 » خداوند زيباست و زيبايى را دوست مىدارد . امام صادق فرمود : « خداوند زيباست و دوست مىدارد كه بنده‌اى خود را بيارايد و زيبا نمايد و برعكس فقر را و تظاهر به فقر را دشمن مىدارد . اگر خداوند نعمتى به شما عنايت كرد بايد اثر آن نعمت در زندگى شما نمايان گردد . » به آن حضرت گفتند چگونه اثر نعمت خدا نمايان گردد ؟ فرمود : « به اينكه جامهء شخص\r\n\r\n\r\n\r\n\r\n","description":"","footnote":"\r\n( 1 ) . وسائل ، ج 1 / ص 277\r\n( 2 ) . همان\r\n( 3 ) . همان\r\n","page_name":" 400 ","page_number":400},
  {"content":"\r\n\r\nنظيف باشد ، بوى خوش استعمال كند ، خانهء خود را با گچ سفيد كند ، بيرون خانه را جاروب كند ، حتى پيش از غروب چراغها را روشن كند كه بر وسعت رزق مىافزايد . » « 1 »\r\nدر قديمى ترين كتابهايى كه دردست داريم مانند كافى كه يادگار هزار سال پيش است ، بحثى تحت عنوان « بابُ الزّىِّ وَالتَّجَمُّل » وجود دارد . اسلام به كوتاه كردن و شانه كردن مو و به كار بردن بوى خوش و روغن زدن به سر سفارشهاى اكيد كرده است .\r\nعده‌اى از اصحاب رسول اكرم به خاطر اينكه بهتر و بيشتر عبادت كنند و از لذات روحانى بهره‌مند شوند ترك زن و فرزند كردند ، روزها روزه مىگرفتند و شبها عبادت مىكردند . همين كه رسول خدا آگاه شد آنها را منع كرد و گفت من كه پيشواى شما هستم چنين نيستم ؛ بعضى روزها روزه مىگيرم ، بعضى روزها افطار مىكنم ؛ قسمتى از شب را عبادت مىكنم و قسمتى ديگر نزد زنهاى خود هستم . همين عده از رسول خدا اجازه خواستند كه براى اينكه ريشهء تحريكات جنسى را از وجود خود بكَنند خود را اخته كنند . رسول اكرم اجازه نداد ، فرمود در اسلام اين كارها حرام است .\r\nروزى سه زن به حضور رسول اكرم آمده از شوهران خود شكايت كردند . يكى گفت شوهر من گوشت نمىخورد . ديگرى گفت شوهر من از بوى خوش اجتناب مىكند . سومى گفت شوهر من از زنان دورى مىكند . رسول خدا بىدرنگ درحالى كه به علامت خشم ردايش را به زمين مىكشيد از خانه به مسجد رفت و بر منبر آمد و فرياد كرد : چه مىشود گروهى از ياران مرا كه ترك گوشت و بوى خوش و زن كرده‌اند ؟ ! همانا من خودم ، هم گوشت مىخورم و هم بوى خوش استعمال مىكنم و هم از زنان بهره مىگيرم . هركس از روش من اعراض كند از من نيست « 2 » دستور كوتاه كردن لباس - بر خلاف معمول اعراب كه لباسهايشان به قدرى بلند بود كه زمين را جاروب مىكرد - به خاطر نظافت است كه در اولين آيات نازله بر رسول اكرم بيان شده است :  وَ ثِيابَكَ فَطَهِّرْ  « 3 » .\r\n\r\n\r\n\r\n\r\n","description":"","footnote":"\r\n( 1 ) . وسائل ، ج 1 / ص 278\r\n( 2 ) . كافى تأليف محمدبن يعقوب كلينى جلد 5 صفحهء 496 ، و وسائل جلد 3 صفحهء 14 . براى روايات نهى از تبتل و اختصا ( رهبانيت و خود را اخته كردن ) رجوع شود به صحيح بخارى ، جلد 7 صفحات 4 و 5 و 40 و صحيح مسلم ، جلد 4 صفحهء 129 و جامع ترمذى ، چاپ هند ، صفحهء 173 .\r\n( 3 ) . جامه‌هاى خويش را پاكيزه گردان : سورة المدّثّر ، آيهء 4 .\r\n","page_name":" 401 ","page_number":401},
  {"content":"\r\n\r\nهمچنين استحباب پوشيدن جامهء سفيد يكى به خاطر زيبايى است و ديگر به خاطر پاكيزگى است ، زيرا لباس سفيد چرك را بهتر نمايان مىسازد و به همين موضوع در روايات اشاره شده است : الْبَسُوا الْبَياضَ فَانَّهُ اطْيَبُ وَ اطْهَرُ « 1 » . رسول اكرم هنگامى كه مىخواست نزد اصحابش برود به آئينه نگاه مىكرد ، موهاى خود را شانه و مرتب مىساخت و مىگفت خداوند دوست مىدارد بنده‌اش را كه وقتى كه به حضور دوستان خود مىرود خود را آماده و زيبا سازد « 2 » يعنى لباس سفيد بپوشد كه زيباتر و پاكيزه‌تر است .\r\nقرآن كريم آفرينش وسائل تجمل را از لطفهاى خدا نسبت به بندگانش قلمداد كرده است و تحريم زينتهاى دنيا بر خود سخت مورد انتقاد قرآن قرار گرفته است :  قُلْ مَنْ حَرَّمَ زِينَةَ اللَّهِ الَّتِي أَخْرَجَ لِعِبادِهِ وَ الطَّيِّباتِ مِنَ الرِّزْقِ  « 3 » . در احاديث اسلامى آمده است كه ائمهء اطهار با متصوّفه كراراً مباحثه كرده و مرام آنان را با استناد به همين آيه باطل نشان داده‌اند « 4 » اسلام التذاذ و كامجويى زن و شوهر از يكديگر را نه تنها تقبيح نكرده است ، ثوابهايى هم براى آن قائل شده است . شايد براى يك نفر فرنگى شگفت‌انگيز باشد اگر بشنود اسلام مزاح و ملاعبهء زن و شوهر ، آرايش كردن زن براى شوهر ، پاكيزه كردن شوهر خود را براى زن مستحب مىداند . در قديم كه به پيروى از كليسا همه گونه التذاذات شهوانى را تقبيح مىكردند اين حرفها را تخطئه كرده حتى مسخره مىدانستند .\r\nاسلام التذاذات جنسى در غيرمحدودهء ازدواج قانونى را به شدت منع فرموده است و آن خود فلسفهء خاصى دارد كه بعد توضيح خواهيم داد ، ولى لذت جنسى در حدود قانون را تحسين كرده است تا جايى كه فرموده دوست داشتن زن از صفات پيغمبران است : مِنْ اخْلاقِ الْانْبياءِ حُبُّ النِّساءِ « 5 » .\r\n\r\n\r\n\r\n\r\n","description":"","footnote":"\r\n( 1 ) . وسائل الشيعه ، ج 1 / ص 280\r\n( 2 ) . همان ، ص 278\r\n( 3 ) . بگو چه كسى زينتهايى كه خدا براى بندگان خود آفريده و روزيهاى پاكيزه را حرام كرده است ؟ ( سورة الاعراف ، آيهء 32 )\r\n( 4 ) . رجوع شود به وسائل الشيعه ، ج 1 / ص 279\r\n( 5 ) . همان ، ج 3 / ص 3\r\n","page_name":" 402 ","page_number":402},
  {"content":"\r\n\r\nدر اسلام زنى كه در آرايش و زينت خود براى شوهر كوتاهى كند نكوهش شده است كما اينكه مردانى كه در ارضاء زن خود كوتاهى مىكنند نيز نكوهش شده‌اند .\r\nحسن بن جهم مىگويد : بر حضرت موسى بن جعفر عليه السلام وارد شدم ، ديدم خضاب فرموده است . گفتم رنگ مشكى به كار برده‌ايد ؟ فرمود : بلى ، خضاب و آرايش در مرد موجب افزايش پاكدامنى در همسر اوست . برخى از زنان به اين جهت كه شوهرانشان خود را نمىآرايند عفاف را از دست مىدهند « 1 » حديث ديگرى از پيغمبر اكرم صلى الله عليه و آله نقل شده كه : « تَنَظَّفوا وَ لا تَشَبَّهوا بِالْيَهودِ » يعنى نظيف باشيد و خودتان را شبيه به يهود نكنيد . بعد فرمود زنان يهودى كه زناكار شدند بدان جهت بود كه شوهرانشان كثيف بودند و مورد رغبت واقع نمىشدند . خودتان را پاكيزه كنيد تا زنانتان به شما راغب گردند « 2 » عثمان بن مظعون يكى از اكابر صحابهء رسول اكرم است ، خواست به تقليد از راهبان ، به اصطلاح تارك دنيا شود ، ترك زن و زندگى كرد و لذتها را بر خويش تحريم ساخت .\r\nهمسرش نزد رسول خدا آمده عرض كرد يا رسول اللَّه ! عثمان روزها را روزه مىگيرد و شبها به نماز برمىخيزد . پيغمبر اكرم صلى الله عليه و آله خشمگين شده برخاست به نزد وى آمد . عثمان مشغول نماز بود . صبر كرد تا نمازش تمام شد ، فرمود : اى عثمان ! خدا مرا به رهبانيت دستور نفرموده است . دين من روشى منطبق بر واقعيت و در عين حال ساده و آسان است : « لَمْ يُرْسِلْنِىَ اللَّهُ تَعالى بِالرُّهْبانِيَّةِ وَلكِنْ بَعَثَنى بِالْحَنيفِيَّةِ السَّهْلَةِ السَّمْحَةِ » « 3 » يعنى خداوند مرا براى رهبانيت و رياضت نفرستاده است ، مرا براى شريعتى فطرى و آسان و با گذشت فرستاده است . من نماز مىخوانم و روزه مىگيرم و با همسرانم نيز مباشرت دارم . هركس كه دين مطابق با فطرت مرا دوست مىدارد بايد از من پيروى كند . ازدواج يكى از سنتهاى من است .\r\n\r\n\r\n\r\n\r\n","description":"","footnote":"\r\n( 1 ) . كافى ، ج 5 / ص 567\r\n( 2 ) . نهج الفصاحه\r\n( 3 ) . كافى ، ج 5 / ص 494\r\n","page_name":" 403 ","page_number":403},
  {"content":"\r\n\r\n\r\nعدم امنيت\r\nريشهء ديگرى كه براى به وجود آمدن پوشش ذكر كرده‌اند ناامنى است . در زمانهاى قديم بىعدالتى و ناامنى بسيار بوده است . دست تجاوز زورمندان و قلدران به مال و ناموس مردم بيباكانه دراز بوده است . مردم اگر پول و ثروتى داشتند ناچار بودند به صورت دفينه در زير خاك پنهان كنند . علت مخفى ماندن گنجها اين است كه صاحبان طلا و ثروت جرأت نمىكردند كه حتى بچه‌هاى خود را از پنهانگاه ثروت خود آگاه سازند ؛ مىترسيدند كه راز آنها به وسيلهء بچه‌ها فاش شود و مورد تجاوز و گزند قلدران واقع شوند . بدين ترتيب گاهى اتفاق مىافتاد كه پدر با مرگ ناگهانى از دنيا مىرفت و فرصت نمىكرد اسرار خود را به فرزندش بسپارد . قهراً دارايى او در زير خاكها مدفون مىماند . جملهء معروف « اسْتُرْ ذَهَبَكَ وَ ذَهابَكَ وَ مَذْهَبَكَ » ( پول و مسافرت و عقيدهء خود را آشكار نكن ) يادگار آن زمانهاست .\r\nهمان‌طور كه در مورد ثروت امنيت نبود ، راجع به زن هم امنيت وجود نداشت . هر كس زن زيبايى داشت ناچار بود او را از نظر زورمندان مخفى نگه دارد ، زيرا اگر آنها اطلاع پيدا مىكردند ، او ديگر مالك زن خود نبود .\r\nايران دورهء ساسانى ناظر جنايتها و فجايع عجيبى در اين زمينه بوده است .\r\nشاهزادگان و موبدان و حتى كدخداها و اربابها هرگاه از وجود زن زيبايى در يك خانه\r\n\r\n","description":"","footnote":"","page_name":" 404 ","page_number":404},
  {"content":"\r\n\r\nمطلع مىشدند به آن خانه مىريختند و زن را از خانهء شوهرش بيرون مىكشيدند . در آن موقع سخن از پوشش و حجاب نبود ، سخن از به اصطلاح قايم كردن و مخفى داشتن زن بود كه احدى نفهمد . ويل دورانت در كتاب تاريخ تمدن قضاياى شرم آورى دراين باره از ايران قديم نقل مىكند . كنت گوبينو در كتاب سه سال در ايران مىگويد :\r\n« حجابى كه هم اكنون در ايران است بيش از آن اندازه كه مستند به اسلام باشد مستند به ايران قبل از اسلام است . » و مىنويسد كه در ايران قديم مردم هيچ امنيتى در مورد زنها نداشتند .\r\nدربارهء انوشيروان - كه به غلط او را « عادل » خوانده‌اند - نقل شده كه وقتى يكى از سرهنگان ارتش او زنى زيبا داشت . انوشيروان به قصد تجاوز به زن او در غياب او به خانه‌اش رفت . زن جريان را براى شوهر خود نقل كرد . بيچاره شوهر ديد زنش را كه از دست داده سهل است جانش نيز در خطر است . فوراً زن خويش را طلاق گفت . وقتى انوشيروان مطلع شد كه وى زنش را طلاق داده است به او گفت شنيدم يك بوستان بسيار زيبايى داشته‌اى و اخيراً آن را رها كرده‌اى ، چرا ؟ گفت جاى پاى شير در آن بوستان ديدم ترسيدم مرا به درد . انوشيروان خنديد و گفت ديگر آن شير به آن بوستان نخواهد آمد .\r\nاين ناامنىها اختصاص به ايران و به زمانهاى قديم نداشته است . داستان اذان نيمه شب كه در داستان راستان آورده‌ايم نشان مىدهد كه چگونه مشابه اين جريانها در دوران تسلط مردم ماوراء النهر بر دستگاه خلافت بغداد ، در بغداد هم رواج داشته است . در همين زمانهاى نزديك خودمان يكى از شاهزادگان در اصفهان از اين گونه تجاوزها زياد داشته است و مردم اصفهان قصه‌هاى زيادى از زمان حكومت او نقل مىكنند .\r\nبررسى .\r\nما وجود ناامنىها و بىعدالتىهاى زمان گذشته و تأثير آنها را در مخفى كردن زن منكر نيستيم .\r\nمسلّماً حجابهاى افراطى و عقايد افراطى دربارهء پوشيدن زن معلول همين نوع جريانهاى تاريخى است . ولى بايد ببينيم آيا فلسفهء پوشش زن در اسلام همين امر بوده است ؟\r\n\r\n","description":"","footnote":"","page_name":" 405 ","page_number":405},
  {"content":"\r\n\r\nاولًا اين سخن درست نيست كه در عصر ما امنيت كامل از نظر زن برقرار است . در همين دنياى صنعتى اروپا و آمريكا كه به غلط آن را « دنياى متمدن » مىناميم ، احياناً آمارهاى وحشت آورى از زناى به عُنف مىخوانيم ، چه رسد به دنياى به اصطلاح نيمه متمدن و تمام وحشى . تا در جهان حكومت شهوت برقرار است هرگز امنيت ناموسى وجود نخواهد داشت . منتها شكل قضيه تفاوت مىكند . يك وقت كسى مانند فلان خان و فلان قلدر مأمور مسلح مىفرستد و زن كسى را از خانه‌اش بيرون مىكشند ، يك وقت ديگر زنى را در يك مجلس شب نشينى و در خلال رقص و دانس « قر » مىزنند و او را از شوهر و فرزند آواره مىكنند . اين گونه حوادث و يا حوادثى از قبيل ربودن زنان و دختران به وسيلهء تاكسى يا وسيلهء ديگر زياد اتفاق مىافتد و در روزنامه‌ها مىخوانيم . در روزنامهء اطلاعات مورخ 6 / 9 / 47 تحت عنوان « زنان امريكا در معرض خطر حملات جنسى » مىنويسد :\r\n« واشنگتن آسوشيتدپرس - سه پزشك محقق امريكايى در گزارشى كه براى دولت امريكا تهيه كرده‌اند اعلام نموده‌اند كه در ميان ايالات امريكا لوس آنجلس از لحاظ ميزان « زناى به عنف » مقام اول را دارد و واشنگتن مقام سيزدهم را حائز است . البته اين بدان معنى نيست كه زنان و دختران در واشنگتن از حملات جنسى درامانند ، اما امنيت آنها از بسيارى از شهرهاى بزرگ امريكا بيشتر است . در هر صد هزار جمعيت لوس آنجلس 52 مورد زناى به عنف وجود دارد درحالى كه در واشنگتن اين رقم 7 / 17 مىباشد . در نيويورك در مدت شش ماه 3000 شكايت از هتك ناموس به زور به ادارهء پليس رسيده است . سن اين عده شاكيان بين شش سال تا هشتاد و هشت سال بوده و قسمت اعظم شاكيان چهارده ساله بوده‌اند . » .\r\nپس اين ادعا كه در عصر ما امنيت ناموسى كامل برقرار است و صاحبان نواميس بايد از اين نظر خاطرشان جمع باشد ياوه‌اى بيش نيست .\r\nثانياً فرض كنيم امنيت ناموسى كامل در جهان برقرار شده و تجاوز به عنف ديگر وجود ندارد و هر تجاوزى كه به نواميس مردم مىشود از روى رضاى طرفين است ، ريشهء نظر اسلام دربارهء پوشش چيست ؟ آيا نظر اسلام به عدم امنيت بوده تا گفته شود اكنون كه امنيت كامل برقرار شده دليلى براى پوشش نيست ؟\r\n\r\n","description":"","footnote":"","page_name":" 406 ","page_number":406},
  {"content":"\r\n\r\nمسلماً علت دستور پوشش در اسلام عدم امنيت نبوده است . لااقل علت منحصر و اساسى عدم امنيت نبوده است ، زيرا اين امر نه در آثار اسلامى به عنوان علت پوشش معرفى شده است و نه چنين چيزى با تاريخ تطبيق مىكند . در ميان اعراب جاهليت پوشش نبود و در عين حال امنيت فردى به واسطهء زندگى خاص قبيله‌اى و بدوى وجود داشت ؛ يعنى در همان وقت كه در ايران ناامنى فردى و تجاوز به ناموس به حد اعلى وجود داشت و پوشش هم بود ، در عربستان اين گونه تجاوز بين افراد قبائل وجود نداشت .\r\nامنيتى كه در زندگى قبيله‌اى وجود نداشت امنيت اجتماعى يعنى امنيت گروهى بود و اين گونه عدم امنيت‌ها را پوشش نمىتواند چاره نمايد . به اين معنى كه قبيله‌اى به قبيلهء ديگر شبيخون مىزد . در اين شبيخونها كه به وسيلهء قبيلهء بيگانه انجام مىشد همه چيز دستخوش غارت مىگرديد ، هم مرد اسير مىشد و هم زن ، پوشش زن براى او امنيت نمىآورد .\r\nزندگى اعراب جاهليت با همهء تفاوت عظيم و فاحشى كه با زندگى صنعتى و ماشينى عصر ما داشته ، از اين جهت مانند عصر ما بوده يعنى فحشا و زنا حتى در مورد زنان شوهردار فراوان بوده است . ولى به خاطر يك نوع دموكراسى و نبودن حكومت استبدادى كسى زن كسى را به زور از خانه‌اش بيرون نمىكشيد . با اين تفاوت كه نوعى عدم امنيت فردى در زندگى ماشينى امروز هست كه در آن عصر نبود .\r\nپوشش براى جلوگيرى از تجاوز كسانى است كه در يك جا زندگى مىكنند .\r\nبرحسب خوى و عادت قبيله‌اى بين افراد يك قبيله اين‌جور تجاوزها وجود نداشته است . لهذا نمىتوانيم بگوييم كه اسلام صرفاً به خاطر برقرار ساختن امنيت دستور پوشش را وضع كرد .\r\nفلسفهء اساسى پوشش چيز ديگر است كه توضيح خواهيم داد . در عين حال نمىخواهيم بگوييم كه مسألهء امنيت زن از گزند تجاوز مرد به هيچ وجه مورد توجه نبوده است . بعداً در آنجا كه به تفسير آيهء « جِلباب » مىپردازيم خواهيم ديد كه قرآن كريم بدين اصل توجه داشته است . مدعى اين موضوع نيز نيستيم كه در عصر ما اين فلسفه بىمورد است و امنيت كامل براى زن از ناحيهء تجاوزات مردانه برقرار است .\r\nتجاوزات به عنف كه در كشورهاى به اصطلاح پيشرفته همه روزه رخ مىدهد ، در روزنامه‌هاى ما هم منعكس است .\r\n\r\n","description":"","footnote":"","page_name":" 407 ","page_number":407},
  {"content":"\r\n\r\n\r\nاستثمار زن\r\nبعضيها براى پوشش زن ريشهء اقتصادى قائل شده گفته‌اند حريم و پوشش يادگار عهد مالكيت و تسلط مرد است . مردان به خاطر اينكه از وجود زنان بهرهء اقتصادى ببرند و آنها را مانند بردگان استثمار كنند ، آنها را در خانه‌ها نگه مىداشتند ، و براى اينكه فكر زن را قانع كنند كه خودبه خود از خانه بيرون نرود و بيرون رفتن را كار بدى بداند فكر حجاب و خانه نشينى را خلق كردند .\r\nگويندگان اين سخن سعى كرده‌اند مسائل ديگرى از قبيل نفقه و مهر را نيز براساس مالكيت مرد نسبت به زن توجيه كنند .\r\nدر كتاب انتقاد بر قوانين اساسى و مدنى ايران صفحهء 27 مىنويسد :\r\n« هنگامى كه قانون مدنى ايران تدوين شد هنوز از برده فروشى در بعضى از نقاط دنيا اثرى به جا بود و در ايران نيز با اينكه اين كار على الظاهر از ميان رفته بود ولى باز در مغز قانونگذاران آثارى از برده فروشى و آزار به زيردستان وجود داشت . زن را در آن دوره چون « مستأجره » مىپنداشتند . زن حق نداشت با مردان نشست و برخاست كند و در اجتماعات راه يابد و به مقامات دولتى برسد . اگر صداى زن را نامحرم مىشنيد آن زن بر شوى خود حرام مىشد . خلاصه مردان آن دوره زن را\r\n\r\n","description":"","footnote":"","page_name":" 408 ","page_number":408},
  {"content":"\r\n\r\nچون ابزارى مىدانستند كه كار او منحصراً رسيدگى به امور خانه و پروردن فرزند بود و هنگامى كه اين ابزار مىخواست از خانه بيرون برود او را سر تا پا در چادرى سياه مىپيچانيدند و روانهء بازار يا خيابان مىكردند . » .\r\nعلائم و نشانه‌هاى افترا و غرض و مرض از تمام اين نوشته پيداست . كِى و كجا چنين قاعده‌اى وجود داشت كه اگر صداى زن را نامحرم مىشنيد بر شوى خود حرام مىشد ؟ آيا در جامعه‌اى كه دائماً سخنرانان مذهبىاش از بالاى منابر خطابهء زهراى مرضيّه را در مسجد مدينه و خطابه‌هاى زينب كبرى را در كوفه و شام به گوش مردم مىرسانند ممكن است چنين فكرى در ميان مردم آن جامعه پيدا شود ؟ ! كِى و كجا زن در ايران اسلامى بردهء مرد بوده است ؟ همه مىدانند كه در خانواده‌هاى مسلمان بيش از آنكه زن در خدمت مرد باشد مرد به حكم وظيفهء اسلامى در خدمت زن بوده وسيلهء آسايش او را فراهم مىكرده است . زن در خانواده‌هايى مورد اهانت و تحقير و ظلم قرار گرفته كه روح اسلامى در آن خانواده‌ها نبوده يا ضعيف بوده است .\r\nعجبا ! مىگويد : « زن حق نداشت كه با مردان نشست و برخاست كند . » من مىگويم : برعكس ، در محيطهاى پاك اسلامى اين مرد بود كه حق نداشت در نشست و برخاست‌ها از زن بيگانه بهره بردارى كند . اين مرد است كه همواره حرص مىورزد كه زن را وسيلهء چشم چرانى و كامجويى خود قرار دهد . هيچ گاه مرد به طبع خود مايل نبوده حائلى ميان او و زن وجود داشته باشد و هر وقت كه اين حائل از ميان رفته آن كه برنده بوده مرد بوده است و آن كه باخته و وسيله شده زن . امروز كه مردان موفق شده‌اند با نامهاى فريبندهء « آزادى » و « تساوى » و غيره اين حائل را از ميان ببرند زن را در خدمت كثيف ترين مقاصد خويش گرفته‌اند . بردگى زن ، امروز به چشم مىخورد كه براى تأمين منافع مادى يك مرد در يك مؤسسهء تجارتى خود را صد قلم براى جلب مشترى مرد مىآرايد و به صورت « مانكن » درمىآيد و شرف خود را در ازاء چندرغاز حقوق مىفروشد .\r\nاين نشست و برخاست‌ها كه امثال اين نويسنده آرزوى آن را مىكنند جز بهره كشى مرد و بهره دهى زن مفهومى ندارد . همه مىدانند نشست و برخاست‌ها در محيطهاى پاك كه موضوع بهره كشى مرد از زن در ميان نبوده است هيچ گاه در جامعهء اسلامى ممنوع نبوده است .\r\n\r\n","description":"","footnote":"","page_name":" 409 ","page_number":409},
  {"content":"\r\n\r\nنويسندهء همين كتاب ، تاريخ روابط زن و مرد را از نظر جامعه شناسى به چهار دوره تقسيم مىكند :\r\nدورهء اول مرحلهء طبيعى و اشتراكى اوليه كه زن و مرد بدون هيچ گونه قيد و شرطى با هم خَلطه و آميزش داشته‌اند . در اين دوره به عقيدهء اين نويسنده اساساً زندگى خانوادگى وجود نداشته است .\r\nدورهء دوم دورهء تسلط مرد است . در اين دوره مرد بر زن غلبه كرده خود را مالك او دانسته او را همچون ابزارى در خدمت خود درآورده است . حجاب يادگار اين دوره مىباشد .\r\nدورهء سوم مرحلهء قيام و اعتراض زن است . در اين مرحله زنان از ناسازگارى مردان به ستوه آمدند و در مقابل مظالم آنها ابتدا مقاومت كردند و چون دريافتند كه طبيعت خشن مردان به اين آسانى حاضر نيست حق آنها را رعايت كند به منظور احقاق حق خود متدرّجاً عليه مردان طغيان كردند ، اتحاديه‌ها تشكيل دادند ، به وسيلهء مطبوعات و كنفرانسها و دسته بندىها با مردان مبارزه كردند . ضمناً چون دريافتند كه زورگويى مردان نتيجهء تربيت ناسالم عهد كودكى و مخصوصاً تبعيض بين پسران و دختران است در رفع نقايص آموزش و پرورش عمومى كوشيدند .\r\nدورهء چهارم مرحلهء تساوى حقوق زن و مرد است و به دورهء اول شباهت كامل دارد . اين دوره از اواخر قرن نوزدهم شروع شده ، هنوز در همه جا استقرار نيافته است .\r\nاز نظر اين منطق ، پوشش زن عبارت است از زندانى شدن زن به دست مرد ، و علت اينكه مرد زن را اينچنين اسير مىكرده اين است كه مىخواسته هرچه بيشتر از وجود او بهرهء اقتصادى ببرد .\r\nبررسى .\r\nتقسيم تاريخ روابط زن و مرد به چهار دوره به نحوى كه ذكر شد تقليد نارسايى است از آنچه پيروان كمونيزم دربارهء ادوار تاريخى زندگى بشر از نظر عوامل اقتصادى كه به عقيدهء آنها زيربناى همهء پديده‌هاى اجتماعى است ذكر كرده‌اند . آنها مىگويند ادوار تاريخى بشر عبارت است از دورهء اشتراك اوليه ، دورهء ملوك الطّوايفى ، دورهء سرمايه دارى و دورهء كمونيزم و اشتراك ثانوى كه شباهت كامل به دورهء اشتراك اوليه دارد .\r\n\r\n","description":"","footnote":"","page_name":" 410 ","page_number":410},
  {"content":"\r\n\r\nآنچه دربارهء ادوار زندگى زن در كتاب سابق الذكر آمده كپيه‌اى است از آنجا ولى كپيه‌اى كه به هيچ حسابى درست درنمى آيد . به عقيدهء ما چنين دوره‌هايى در زندگى زن هرگز نبوده است و امكان نداشته وجود داشته باشد . همان دورهء اولى كه به عنوان اشتراك اوليه معرفى مىكند ، از لحاظ تاريخ جامعه شناسى به هيچ وجه مورد تصديق نيست . جامعه شناسى تاكنون نتوانسته است قرينه‌اى به دست بياورد كه دوره‌اى بر بشر گذشته كه زندگى خانوادگى وجود نداشته است . به عقيدهء مورخين ، دورهء مادرشاهى بوده است ولى دورهء كمونيزم جنسى نبوده است . ما دربارهء اين ادوار نمىخواهيم به تفصيل بحث كنيم ، كافى است دربارهء خود اين مدعا كه مىگويند پوشش زن معلول مالكيت مرد نسبت به زن است بحث كنيم و آن را مورد بررسى قرار دهيم :\r\nما اين جهت را كه در گذشته مرد به زن به چشم يك ابزار مىنگريست و از او بهره كشى اقتصادى مىكرد ، به صورت يك اصل كلى حاكم بر همهء اجتماعات گذشته قبول نداريم . علائق عاطفى زوجيّت هرگز اجازه نمىداده كه مردان به صورت يك « طبقهء » زبردست بر زنان به صورت يك « طبقهء » زيردست حكومت كنند ، آنان را استثمار نمايند ؛ همچنانكه معقول نيست فرض كنيم در دوره‌هاى گذشته پدران و مادران به عنوان يك « طبقه » بر فرزندان به عنوان يك « طبقهء » ديگر حكومت و آنها را استثمار مىكرده‌اند . علائق عاطفى والدين و فرزندان همواره مانع چنين چيزى بوده است . علائق زوجين به يكديگر ، حتى در اجتماعات گذشته ، بيشتر عاطفى و عشقى بوده و زن با نيروى جاذبه و جمال خود بر قلب مرد حكومت كرده او را در خدمت خود گرفته است . مرد به ميل و رغبت خود نان‌آور زن شده و راضى شده او با خيال راحت به خود برسد و مايهء تسكين قلب و ارضاى عاطفهء عشقى او باشد ؛ همچنانكه با ميل و رغبت خود ، زن را در پشت جبههء جنگ برده خود به وظيفهء سربازى و فداكارى و دفاع از زن و فرزند قيام كرده است .\r\nدر عين حال انكار نمىكنيم كه مرد در گذشته ، هم به زن ظلم كرده و هم به فرزند ، و از هر دوى اينها بهره كشى اقتصادى كرده است ؛ همچنانكه به خود نيز ستم كرده است .\r\nمرد به علت جهالت و تعصبهاى بى جا ( نه به قصد استثمار و بهره كشى ) هم به خود ظلم كرده هم به زن و فرزند . مرد در گذشته از لحاظ اقتصادى ، هم در خدمت زن بوده هم از او بهره كشى اقتصادى كرده است . هر وقت طبيعت مرد به سوى خشونت گراييده\r\n\r\n","description":"","footnote":"","page_name":" 411 ","page_number":411},
  {"content":"\r\n\r\nعشق و عاطفه در وجودش ضعيف شده ، از زن به صورت يك ابزار اقتصادى استفاده كرده است . ولى اين را به صورت يك اصل كلى حاكم بر تمام جوامع ماقبل [ قرن 
  ] نوزدهم نمىتوان ذكر كرد .\r\nتجاوز به حقوق واقعى زن ، استثمار زن ، خشونت نسبت به او منحصر به ماقبل قرن 19 نيست . در قرن نوزدهم و بيستم حقوق واقعى زن كمتر از گذشته پايمال نشده است .\r\nمنتها چنان كه مىدانيم از مشخصات اين قرن اين است كه روى مقاصد استثمارگرانه سرپوشى از مفاهيم انسانى گذاشته مىشود .\r\nسخن ما دربارهء اسلام است . آيا اسلام در دستورات خود دربارهء پوشش و حريم ميان زن و مرد چه هدف و منظورى داشته است ؟ آيا خواسته است زن را از لحاظ اقتصادى در خدمت مرد قرار دهد ؟ ! .\r\nقدر مسلّم اين است كه حجاب در اسلام بدين منظور نيست . اسلام هرگز نخواسته مرد از زن بهره كشى اقتصادى كند ، بلكه سخت با آن مبارزه كرده است . اسلام با قطعيّت تامّى كه به هيچ وجه قابل مناقشه نيست ، اعلام كرده است كه مرد هيچ گونه حق استفادهء اقتصادى از زن ندارد . اين مسأله كه زن استقلال اقتصادى دارد از مسلّمات قطعى اسلام است . كار زن از نظر اسلام متعلق به خود اوست . زن اگر مايل باشد ، كارى كه در خانه به وى واگذار مىشود مجّاناً و تبرّعاً انجام مىدهد ، و اگر نخواهد ، مرد حق ندارد او را مجبور كند . حتى در شيردادن به طفل با اينكه زن اولويّت دارد ، اولويّت او موجب سقوط حق اجرت او نيست ، يعنى اگر زن بخواهد فرزند خود را در مقابل مبلغى فرضاً يكهزار ريال در ماه شير بدهد و زن بيگانه‌اى هم به همين مبلغ حاضر است شير بدهد پدر بايد اولويّت زن را رعايت كند . فقط در صورتى كه زن مبلغ بيشترى مطالبه مىكند مرد حق دارد طفل را به دايه‌اى كه اجرت كمترى مىگيرد بسپارد . زن مىتواند هر نوع كارى همين قدر كه فاسدكنندهء خانواده و مزاحم حقوق ازدواج نباشد براى خود انتخاب كند و درآمدش هم منحصراً متعلق به خود اوست .\r\nاگر اسلام در حجاب ، نظر به استثمار اقتصادى زن داشت بيگارى زن را براى مرد تجويز مىكرد ؛ معقول نيست كه از يك طرف براى زن استقلال اقتصادى قائل شود و از طرف ديگر حجاب را به منظور استقلال و استثمار زن وضع كند .\r\nپس اسلام چنين منظورى نداشته است .\r\n\r\n","description":"","footnote":"","page_name":" 412 ","page_number":412},
  {"content":"\r\n\r\n\r\nحسادت\r\nريشهء ديگرى كه براى پيدا شدن حجاب ذكر كرده‌اند جنبهء اخلاقى دارد . در اينجا نيز مانند نظريهء سابق علت پديدآمدن حجاب را تسلط مرد و اسارت زن معرفى كرده‌اند ، با اين فرق كه در اينجا براى تسلطجويى مرد به جاى ريشهء اقتصادى ريشهء اخلاقى ذكر شده است ؛ گفته‌اند علت اينكه مرد زن را بدين شكل اسير نگه مىدارد حس خودپرستى و حسادت وى نسبت به مردان ديگر است . مرد نمىخواهد و رشك مىبرد كه مردان ديگر ولو با نگاه كردن يا همسخن شدن از زنى كه تحت اختيار اوست استفاده كنند .\r\nبه عقيدهء اين دسته ، قوانين دينى و مذهبى با اينكه در جاهاى ديگر با خودخواهيها و خودپرستيها مبارزه كرده است در اينجا برعكس عمل كرده روى اين خودخواهى مردان صحّه گذاشته منظور آنها را تأمين كرده است .\r\nبرتراند راسل مىگويد : بشر توانسته است تاحدى در مورد مال و ثروت بر خودخواهى و بخل غالب گردد ولى در مورد زن نتوانسته است بر اين خودخواهى تسلط پيدا كند . از نظر راسل « غيرت » صفت ممدوحى نيست و ريشهء آن نوعى بخل و امساك است .\r\nمفهوم سخن راسل اين است كه اگر بذل و بخشش در مورد ثروت خوب است در\r\n\r\n","description":"","footnote":"","page_name":" 413 ","page_number":413},
  {"content":"\r\n\r\nمورد زن هم خوب است . چرا بخل و امساك و حسادت در مورد مال نكوهيده و در مورد زن ستوده است ؟ چرا نان و سفره داشتن و نمك خود را خورانيدن از لحاظ اخلاق اقتصادى مورد تمجيد و ستايش است و همين بَذّالى و گذشت و كام ديگران را شيرين كردن در اخلاق جنسى مذموم است ؟ به عقيدهء امثال راسل اين تفاوت علت معقولى ندارد ، اخلاق نتوانسته است در مورد امور جنسى بر خودخواهى و تسلطجويى بشر غلبه كند ، برعكس تسليم خودپرستى شده همان رذيله را به نام « غيرت » از طرف مرد و به نام « عفاف » و « حجاب » از طرف زن تحت عنوان « اخلاق حسنه » پذيرفته است .\r\nبررسى .\r\nاز نظر ما در مرد تمايل به عفاف و پاكى زن وجود دارد ، يعنى مرد رغبت خاصى دارد كه همسرش پاك و دست نخورده باشد ، همچنانكه در خود زن نيز تمايل خاصى به عفاف وجود دارد . البته در زن تمايل به اينكه شوهر با زن ديگر رابطه و آميزش نداشته باشد نيز وجود دارد ولى اين تمايل به عقيدهء ما ريشهء ديگرى دارد مغاير با ريشهء تمايل مشابهى كه در مرد است . آنچه در مرد وجود دارد غيرت است و يا آميخته‌اى است از حسادت و غيرت ، ولى آنچه در زن وجود دارد صرفاً حسادت است .\r\nما فعلًا دربارهء لزوم عفاف مرد و ارزشش از نظر خودش و از نظر زن بحث نمىكنيم .\r\nسخن ما فعلًا دربارهء حسى است كه در مرد وجود دارد و به نام « غيرت » ناميده مىشود كه : اولًا آيا غيرت همان حسادت است كه تغيير اسم داده است يا چيز ديگرى است ؟ ثانياً آيا ريشهء پوشش و حجاب اسلامى احترام به حس غيرت مرد است يا جهات ديگرى منظور است ؟ .\r\nاما قسمت اول : ما معتقديم كه حسادت و غيرت دو صفت كاملًا متفاوت‌اند و هر كدام ريشه‌اى جداگانه دارد . ريشهء حسادت خودخواهى و از غرايز و احساسات شخصى مىباشد ولى غيرت يك حس اجتماعى و نوعى است و فايده و هدفش متوجه ديگران است .\r\nغيرت ، نوعى پاسبانى است كه آفرينش براى مشخص بودن و مختلط نشدن\r\n\r\n","description":"","footnote":"","page_name":" 414 ","page_number":414},
  {"content":"\r\n\r\nنسلها در وجود بشر نهاده است . سرّ اينكه مرد حساسيت فوق العاده در جلوگيرى از آميزش همسرش با ديگران دارد اين است كه خلقت مأموريتى به او داده است تا نسب را در نسل آينده حفظ كند . اين احساس مانند احساس علاقهء به فرزند است . همه كس مىداند كه فرزند چقدر رنج و زحمت و هزينه براى پدر و مادر دارد . اگر علاقهء مفرط بشر به فرزند نبود احدى اقدام به تناسل و حفظ نسل نمىكرد . اگر حس غيرت هم در مرد نمىبود كه محل بذر را هميشه حفاظت و پاسبانى كند ، رابطهء نسلها با يكديگر به كلى قطع مىشد ، هيچ پدرى فرزند خود را نمىشناخت و هيچ فرزندى پدر خود را نمىدانست كيست . قطع اين رابطه ، اساس اجتماعى بودن بشر را متزلزل مىسازد .\r\nپيشنهاد اينكه انسان به عنوان مبارزهء با خودخواهى غيرت را كنار بگذارد درست مثل اين است كه پيشنهاد شود غريزهء علاقهء به فرزند را بلكه به طوركلى مطلق حس ترحم و عاطفهء انسانى را به عنوان اينكه يك ميل نفسانى است ريشه كن كنيم ؛ در صورتى كه اين يك ميل نفسانى در درجات پايين حيوانى نيست بلكه يك احساس عالى بشرى است .\r\nعلاقهء به حفظ نسل در زن هم وجود دارد ، ولى در آنجا احتياج به پاسبان نيست ، زيرا انتساب فرزند به مادر هميشه محفوظ است و اشتباه پذير نيست . از اينجا مىتوان فهميد كه حساسيت زن در منع آميزش شوهر با ديگران ، ريشه‌اى غير از حساسيت مرد در اين مسأله دارد . احساس زن را مىتوان ناشى از خودخواهى و انحصارطلبى دانست ولى احساس مرد چنان كه گفتيم جنبهء نوعى و اجتماعى دارد . ما منكر حس حسادت و انحصارطلبى مرد نيستيم . ما مدعى هستيم كه فرضاً مرد حسادت خود را با نيروى اخلاقى از ميان ببرد يك نوع حس اجتماعى در او وجود دارد كه اجازه نمىدهد با آميزش همسرش با مردان ديگر موافقت كند . ما مدعى هستيم منحصرشناختن علت حساسيت مرد به حس حسادت كه يك انحراف اخلاقى فردى است اشتباه است .\r\nدر برخى از روايات نيز بدين موضوع اشاره شده است كه آنچه در مردان است غيرت است و آنچه در زنان است حسادت .\r\nبراى توضيح اين مطلب مىتوان يك نكته را افزود و آن اين است كه زن هميشه مىخواهد مطلوب و معشوق مرد باشد . جلوه گريها ، دلبريها و خودنماييهاى زن همه براى جلب نظر مرد است . زن آنقدر كه مىخواهد مرد را عاشق دلخستهء خويش كند\r\n\r\n","description":"","footnote":"","page_name":" 415 ","page_number":415},
  {"content":"\r\n\r\nطالب وصال و لذت جنسى نيست . اگر زن نمىخواهد كه شوهرش با زنان ديگر آميزش داشته باشد به اين جهت است كه مىخواهد مقام معشوق بودن و مطلوب بودن را خاص خود كند . ولى در مرد چنين احساسى وجود ندارد . اين گونه انحصارطلبى در سرشت مرد نيست . لهذا اگر مانع آميزش زنش با مردان ديگر است ، ريشه‌اش همان حراست و نگهبانى نسل است .\r\nزن را با ثروت هم نبايد قياس كرد . ثروت با مصرف كردن از بين مىرود و لذا مورد تنازع و كشمكش واقع مىشود و حس انحصارطلبى بشر جلو استفادهء ديگران را مىگيرد . ولى كامجويى جنسى يك نفر مانع استفادهء ديگران نيست . در اينجا مسألهء انباركردن و احتكار مطرح نيست .\r\nانسان اين حالت را دارد كه هرچه بيشتر در گرداب شهوات شخصى فرو رود و عفاف و تقوا و ارادهء اخلاقى را از كف بدهد احساس « غيرت » در وجودش ناتوان مىگردد . شهوت پرستان از اينكه همسران آنها مورد استفاده‌هاى ديگران قرار بگيرند رنج نمىبرند و احياناً لذت مىبرند و از چنين كارهايى دفاع مىكنند . برعكس ، افرادى كه با خودخواهيها و شهوات نفسانى مبارزه مىكنند و ريشه‌هاى حرص و آز و طمع و ماده پرستى را در وجود خود نابود مىكنند و به تمام معنى « انسان » و « انساندوست » مىگردند و خود را وقف خدمت به خلق مىكنند و حس خدمت به نوع در آنان بيدار مىشود ، چنين اشخاصى غيورتر و نسبت به همسران خود حساستر مىگردند . اين گونه افراد حتى نسبت به ناموس ديگران نيز حساس مىگردند ، يعنى وجدانشان اجازه نمىدهد كه ناموس اجتماع مورد تجاوز قرار گيرد . ناموس اجتماع ناموس خودشان مىشود .\r\nعلى عليه السلام جملهء عجيبى دارد . مىفرمايد : « ما زَنى غَيورٌ قَط » « 1 » يعنى هرگز يك انسان شريف و غيور زنا نمىكند . نفرموده است : انسان حسود زنا نمىكند ، بلكه فرمود انسان غيور زنا نمىكند ، چرا ؟ براى اينكه غيرت يك شرافت انسانى و يك حساسيت انسانى است نسبت به پاكى و طهارت جامعه . انسان غيور همان‌طور كه راضى نمىشود دامن ناموس خودش آلوده گردد ، راضى نمىشود دامن ناموس اجتماع هم آلوده شود ؛ زيرا غيرت غير از حسادت است ؛ حسادت يك امر شخصى و فردى و\r\n\r\n\r\n\r\n\r\n","description":"","footnote":"\r\n( 1 ) . نهج البلاغه ، حكمت 305\r\n","page_name":" 416 ","page_number":416},
  {"content":"\r\n\r\nناشى از يك سلسله عقده‌هاى روحى است ، اما غيرت يك احساس و عاطفهء نوع بشرى است .\r\nاين خود دليل است كه « غيرت » از خودپرستى ناشى نمىشود ، احساس خاصى است كه قانون خلقت براى تحكيم اساس زندگى خانوادگى كه يك زندگى طبيعى است نه قراردادى ، ايجاد كرده است .\r\nو اما اينكه آيا نظر اسلام دربارهء حجاب و پوشش احترام گزاردن به حس غيرت مرد است يا نه ؟ .\r\nجواب اين است كه بدون شك اسلام همان فلسفه‌اى كه در حس غيرت هست يعنى حفاظت پاكى نسل و عدم اختلاط انساب را منظور نظر دارد ، ولى علت حجاب اسلامى منحصر به اين نيست . در بخش بعد كه تحت عنوان « فلسفهء پوشش و حجاب در اسلام » بحث خواهيم كرد ، اين مطلب را توضيح خواهيم داد .\r\n\r\n","description":"","footnote":"","page_name":" 417 ","page_number":417},
  {"content":"\r\n\r\n\r\nعادت زنانگى\r\nبه عقيدهء بعضى حجاب و خانه نشينى زن ريشهء روانى دارد . زن از ابتدا در خود نسبت به مرد احساس حقارت مىكرده است از دو جهت : يكى احساس نقص عضوى نسبت به مرد ، ديگرى خونروى ماهانه و حين زايمان و حين ازالهء بكارت .\r\nاينكه عادت ماهانه نوعى پليدى و نقص است ، فكرى است كه از قديم در ميان بشر وجود داشته است و به همين دليل زنان در ايام عادت مانند يك شىء پليد در گوشه‌اى محبوس بوده‌اند و از آنها دورى و اجتناب مىشده است .\r\nشايد به همين علت است كه از پيغمبر اكرم دربارهء اين عادت سؤال شد . ولى آيه‌اى كه در پاسخ اين سؤال نازل شد اين نبود كه حيض پليدى است و زن حائض پليد است و با او معاشرت نكنيد ، پاسخ رسيد كه نوعى بيمارى تن است و در حين آن بيمارى از همخوابگى احتراز كنيد ( نه از معاشرت ) :\r\n يَسْئَلُونَكَ عَنِ الْمَحِيضِ قُلْ هُوَ أَذىً فَاعْتَزِلُوا النِّساءَ فِي الْمَحِيضِ  « 1 » .\r\nاز تو دربارهء حيض سؤال مىكنند . بگو نوعى بيمارى است ، در حال اين بيمارى با\r\n\r\n\r\n\r\n\r\n","description":"","footnote":"\r\n( 1 ) . بقره / 222\r\n","page_name":" 418 ","page_number":418},
  {"content":"\r\n\r\nزنان نزديكى نكنيد .\r\nقرآن اين حال را فقط نوعى بيمارى مانند ساير بيماريها خواند و هرگونه پليدى را از آن سلب كرد .\r\nدر سنن ابو داود جلد اول صفحهء 499 در شأن نزول اين آيه مىنويسد :\r\n« انس بن مالك گفت عادت يهود اين بود كه همين كه زنى از آنها حائض مىشد او را از خانه بيرون مىكردند ، نه با او غذا مىخوردند و نه از ظرف او آب مىآشاميدند و نه با او در يك اتاق مىزيستند . لهذا از رسول خدا دراين باره سؤال شد و اين آيه نازل گشت . رسول خدا از دورى گزيدن از آنها منع كرد و فرمود جز همبسترى هيچ ممنوعيت ديگرى ندارند . » .\r\nاز نظر اسلام زن حائض حكم يك انسان به اصطلاح « مُحْدِث » را يعنى انسان فاقد وضو و غسل را دارد كه در آن حال از نماز و روزه محروم است .\r\nهر موجب « حَدَث » نوعى پليدى است كه با « طهارت » يعنى وضو يا غسل مرتفع مىگردد . بدين معنى حيض را نيز مىتوانيم مانند جنابت ، خواب ، بول و غيره پليدى بدانيم . ولى اين نوع پليدى اولًا اختصاص به زن ندارد و ثانياً با غسل يا وضو مرتفع مىگردد .\r\nدر ميان يهوديان و زردشتيان با زن حائض مانند يك شىء پليد رفتار مىشده است و اين جهت ، هم در زن و هم در مرد اين فكر را به وجود آورده كه زن موجود پست و پليدى است ، و مخصوصاً خود زن در آن حالت احساس شرم و نقص مىكرده خود را مخفى مىساخته است .\r\nقبلًا از ويل دورانت نقل كرده‌ايم كه گفت :\r\n« پس از داريوش مقام زن مخصوصاً در ميان طبقهء ثروتمندان تنزل پيدا كرد . زنان فقير چون براى كاركردن ناچار از آمد و شد در ميان مردم بودند آزادى خود را حفظ كردند . ولى در مورد زنان ديگر گوشه نشينى زمان حيض كه برايشان واجب بود رفته رفته امتداد پيدا كرد و سراسر زندگانى اجتماعى ايشان را فرا گرفت . »\r\n\r\n","description":"","footnote":"","page_name":" 419 ","page_number":419},
  {"content":"\r\n\r\nو هم او مىگويد :\r\n« نخستين مرتبه كه زن حيا و شرم را احساس كرد آن وقت بود كه فهميد در هنگام حيض نزديك شدن او با مرد ممنوع است . » .\r\nدربارهء اينكه زن ابتدا در خود احساس نقص مىكرده است و سبب شده كه هم خود او و هم مرد او را موجود پست بشمارد سخنان زيادى گفته شده است . خواه آن سخنان درست باشد و خواه نادرست ، با فلسفهء اسلام دربارهء زن و پوشيدگى زن رابطه‌اى ندارد . اسلام نه حيض را موجب پستى و حقارت زن مىداند و نه پوشيدگى را به خاطر پستى و حقارت زن عنوان كرده است ، بلكه منظورهاى ديگرى داشته است ، چنان كه بعداً خواهيم گفت .\r\n\r\n","description":"","footnote":"","page_name":" 420 ","page_number":420},
  {"content":"\r\n\r\n\r\nبالابردن ارزش\r\nعللى كه قبلًا ذكر كرديم كم و بيش مورد استفادهء مخالفان پوشيدگى زن قرار گرفته است . به عقيدهء ما يك علت اساسى در كار است كه مورد غفلت واقع شده است . به عقيدهء ما ريشهء اجتماعى پديد آمدن حريم و حائل ميان زن و مرد را در ميل به رياضت ، يا ميل مرد به استثمار زن ، يا حسادت مرد ، يا عدم امنيت اجتماعى ، يا عادت زنانگى نبايد جستجو كرد و لااقل بايد كمتر در اينها جستجو كرد . ريشهء اين پديده را در يك تدبير ماهرانهء غريزى خود زن بايد جستجو كرد .\r\nبه طوركلى بحثى است دربارهء ريشهء اخلاق جنسى زن از قبيل حيا و عفاف ، و از آن جمله است تمايل به ستر و پوشش خود از مرد . در اينجا نظرياتى ابراز شده است .\r\nدقيق ترين آنها اين است كه حيا و عفاف و ستر و پوشش تدبيرى است كه خود زن با يك نوع الهام براى گرانبهاكردن خود و حفظ موقعيت خود در برابر مرد به كار برده است . زن ، با هوش فطرى و با يك حس مخصوص به خود دريافته است كه از لحاظ جسمى نمىتواند با مرد برابرى كند و اگر بخواهد در ميدان زندگى با مرد پنجه نرم كند از عهدهء زور بازوى مرد برنمى آيد ، و از طرف ديگر نقطهء ضعف مرد را در همان نيازى يافته است كه خلقت در وجود مرد نهاده است كه او را مظهر عشق و طلب و زن را مظهر معشوقيّت و مطلوبيّت قرار داده است . در طبيعت ، جنس نر گيرنده و دنبال كننده آفريده\r\n\r\n","description":"","footnote":"","page_name":" 421 ","page_number":421},
  {"content":"\r\n\r\nشده است . به قول ويل دورانت :\r\n« آداب جفتجويى عبارت است از حمله براى تصرف در مردان ، و عقب نشينى براى دلبرى و فريبندگى در زنان . . . مرد طبعاً جنگى و حيوان شكارى است ، عملش مثبت و تهاجمى است . زن براى مرد همچون جايزه‌اى است كه بايد آن را بربايد . » .\r\nوقتى كه زن مقام و موقع خود را در برابر مرد يافت و نقطهء ضعف مرد را در برابر خود دانست همان‌طور كه متوسل به زيور و خودآرايى و تجمل شد كه از آن راه قلب مرد را تصاحب كند ، متوسل به دور نگه داشتن خود از دسترس مرد نيز شد . دانست كه نبايد خود را رايگان كند بلكه بايست آتش عشق و طلب او را تيزتر كند و درنتيجه مقام و موقع خود را بالا برد .\r\nويل دورانت مىگويد :\r\n« حيا امر غريزى نيست بلكه اكتسابى است . زنان دريافتند كه دست و دل بازى مايهء طعن و تحقير است و اين امر را به دختران خود ياد دادند . » .\r\nويل دورانت مىگويد :\r\n« خوددارى از انبساط ، و امساك در بذل و بخشش بهترين سلاح براى شكار مردان است . اگر اعضاى نهانى انسان را در معرض عام تشريح مىكردند توجه ما به آن جلب مىشد ولى رغبت و قصد به ندرت تحريك مىگرديد . مرد جوان به دنبال چشمان پر از حياست و بىآنكه بداند حس مىكند كه اين خوددارى ظريفانه از يك لطف و رقّت عالى خبر مىدهد . » .\r\nمولوى ، عارف نازك انديش و دوربين خودمان ، مثلى بسيار عالى در اين زمينه مىآورد . اول دربارهء تسلط معنوى زن بر مرد مىگويد :\r\n زُيِّنَ لِلنّاس حق آراسته است * زانچه حق آراست چون تانند رَست \r\n چون پى يَسْكُن الَيْهاش آفريد * كى تواند آدم از حوّا بريد \r\n\r\n","description":"","footnote":"","page_name":" 422 ","page_number":422},
  {"content":"\r\n\r\n رستم زال ار بود وز حمزه بيش * هست در فرمان اسير زال خويش \r\n آنكه عالم مست گفتارش بدى * كَلِّمينى يا حُمَيْرا مىزدى \r\nآنگاه راجع به تأثير حريم و حائل ميان زن و مرد در افزايش قدرت و محبوبيت زن و در بالابردن مقام او و در گداختن مرد در آتش عشق و سوز ، مثلى لطيف مىآورد :\r\nآنها را به آب و آتش تشبيه مىكند ، مىگويد مَثَل مرد مَثَل آب است و مَثَل زن مَثَل آتش ، اگر حائل از ميان آب و آتش برداشته شود آب بر آتش غلبه مىكند و آن را خاموش مىسازد ، اما اگر حائل و حاجبى ميان آن دو برقرار گردد مثل اينكه آب را در ديگى قرار دهند و آتش در زير آن ديگ روشن كنند ، آن وقت است كه آتش آب را تحت تأثير خود قرار مىدهد ، اندك اندك او را گرم مىكند و احياناً جوشش و غليان در او به وجود مىآورد ، تا آنجا كه سراسر وجود او را تبديل به بخار مىسازد . مىگويد :\r\n آب غالب شد بر آتش از لهيب * ز آتش او جوشد چو باشد در « حجيب » \r\n چونكه ديگى حايل آمد آن دو را * نيست كرد آن آب را كردش هوا \r\nمرد بر خلاف آنچه ابتدا تصور مىرود ، در عمق روح خويش از ابتذال زن و از تسليم و رايگانى او متنفر است . مرد هميشه عزت و استغناء و بىاعتنايى زن را نسبت به خود ستوده است .\r\nابن العفيف مىگويد :\r\n تُبْدِى النِّفارَ دِلالًا وَ هْىَ آنِسَة * يا حُسْنَ مَعْنَى الرِّضا فى صورَةِ الْغَضَبِ \r\nنظامى مىگويد :\r\n چه خوش نازى است ناز خوبرويان * ز ديده رانده را از ديده جويان \r\nبه طوركلى رابطه‌اى است ميان دست نارسى و فراق از يك طرف و عشق و سوز و گرانبهايى از طرف ديگر ، همچنانكه رابطه‌اى است ميان عشق و سوز از يك طرف و ميان هنر و زيبايى از طرف ديگر ؛ يعنى عشق در زمينهء فراقها و دست نارسىها مىشكفد و هنر و زيبايى در زمينهء عشق رشد و نمو مىيابد .\r\nبرتراند راسل مىگويد :\r\n« از لحاظ هنر مايهء تأسف است كه به آسانى به زنان بتوان دست يافت و خيلى بهتر است كه وصال زنان دشوار باشد بدون آنكه غيرممكن گردد . »\r\n\r\n","description":"","footnote":"","page_name":" 423 ","page_number":423},
  {"content":"\r\n\r\nهم او مىگويد :\r\n« در جايى كه اخلاقيات كاملًا آزاد باشد ، انسانى كه بالقوه ممكن است عشق شاعرانه‌اى داشته باشد عملًا بر اثر موفقيتهاى متوالى به واسطهء جاذبهء شخصى خود ، ندرتاً نيازى به توسل به عاليترين تخيلات خود خواهد داشت . » .\r\nويل دورانت در لذات فلسفه مىگويد :\r\n« آنچه بجوييم و نيابيم عزيز و گرانبها مىگردد . زيبايى به قدرت ميل بستگى دارد و ميل با اقناع و ارضاء ، ضعيف و با منع و جلوگيرى قوى مىگردد . » .\r\nاز همه عجيب‌تر سخنى است كه يكى از مجلات زنانه از آلفرد هيچكاك - كه به قول آن مجله به حسب فن و شغل فيلمسازى خود دربارهء زنان تجارب فراوان دارد - نقل مىكند . او مىگويد :\r\n« من معتقدم كه زن هم بايد مثل فيلمى پرهيجان و پرآنتريك باشد ، بدين معنى كه ماهيت خود را كمتر نشان دهد و براى كشف خود مرد را به نيروى تخيل و تصور زيادترى وادارد . بايد زنان پيوسته بر همين شيوه رفتار كنند يعنى كمتر ماهيت خود را نشان دهند و بگذارند مرد براى كشف آنها بيشتر به خود زحمت دهد . » .\r\nايضاً همان مجله در شمارهء ديگرى از همين شخص چنين نقل مىكند :\r\n« زنان شرقى تا چند سال پيش به خاطر حجاب و نقاب و رويبندى كه به كار مىبردند خودبه خود جذاب مىنمودند و همين مسأله جاذبهء نيرومندى بدانها مىداد ، اما به تدريج با تلاشى كه زنان اين كشورها براى برابرى با زنان غربى از خود نشان مىدهند حجاب و پوششى كه ديروز بر زن شرقى كشيده شده بود از ميان مىرود و همراه آن از جاذبهء جنسى او هم كاسته مىشود . »\r\n\r\n","description":"","footnote":"","page_name":" 424 ","page_number":424},
  {"content":"\r\n\r\nمىگويند : « مشتاقى است مايهء مهجورى . » اين صحيح است اما عكس آن هم صحيح است كه : « مهجورى است مايهء مشتاقى . » .\r\nامروز يكى از خلأهايى كه در دنياى اروپا و امريكا وجود دارد خلأ عشق است . در كلمات دانشمندان اروپايى زياد اين نكته به چشم مىخورد كه اولين قربانى آزادى و بى بند و بارى امروز زنان و مردان ، عشق و شور و احساسات بسيار شديد و عالى است . در جهان امروز هرگز عشقهايى از نوع عشقهاى شرقى از قبيل عشقهاى مجنون و ليلى ، و خسرو و شيرين رشد و نمو نمىكند .\r\nنمىخواهم به جنبهء تاريخى قصهء مجنون و ليلى ، و خسرو و شيرين تكيه كرده باشم ، ولى اين قصه‌ها بيان كنندهء واقعياتى است كه در اجتماعات شرقى وجود داشته است .\r\nاز اين داستانها مىتوان فهميد كه زن بر اثر دور نگه داشتن خود از دسترسى مرد تا كجا پايهء خود را بالا برده است و تا چه حد سر نياز مرد را به آستان خود فرود آورده است ! قطعاً درك زن اين حقيقت را در تمايل او به پوشش بدن خود و مخفى كردن خود به صورت يك راز ، تأثير فراوان داشته است .\r\n\r\n","description":"","footnote":"","page_name":" 425 ","page_number":425},
  {"content":"\r\n . \r\n","description":"","footnote":"","page_name":" 426 ","page_number":426},
  {"content":"\r\n\r\n\r\nبخش سوم : فلسفهء پوشش در اسلام\r\n* واژهء حجاب .\r\n* سيماى حقيقى مسألهء حجاب .\r\n* معاشرت آزاد از جنبهء روانى .\r\n* بحثى در حس تغزل .\r\n* معاشرت آزاد از نظر زندگى خانوادگى .\r\n* معاشرت آزاد از نظر زندگى اجتماعى\r\n\r\n","description":"","footnote":"","page_name":" 427 ","page_number":427},
  {"content":"\r\n . \r\n","description":"","footnote":"","page_name":" 428 ","page_number":428},
  {"content":"\r\n\r\nفلسفه‌هايى كه قبلًا براى پوشش ذكر كرديم غالباً توجيهاتى بود كه مخالفين پوشش تراشيده‌اند و خواسته‌اند آن را حتى در صورت اسلامىاش امرى غيرمنطقى و نامعقول معرفى كنند . روشن است كه اگر انسان مسأله‌اى را از اول خرافه فرض كند ، توجيهى هم كه براى آن ذكر مىكند متناسب با خرافه خواهد بود . اگر بحث كنندگان ، مسأله را با بىطرفى مورد كاوش قرار مىدادند درمىيافتند كه فلسفهء پوشش و حجاب اسلامى هيچ يك از سخنان پوچ و بىاساس آنها نيست .\r\nما براى پوشش زن از نظر اسلام فلسفهء خاصى قائل هستيم كه نظر عقلى آن را موجّه مىسازد و از نظر تحليل مىتوان آن را مبناى حجاب در اسلام دانست .\r\nواژهء « حجاب » .\r\nپيش از اينكه استنباط خود را در اين باره ذكر كنيم لازم است يك نكته را يادآورى كنيم . آن نكته اين است كه معناى لغوى « حجاب » كه در عصر ما اين كلمه براى پوشش زن معروف شده است چيست ؟ كلمهء « حجاب » هم به معنى پوشيدن است و هم به معنى پرده و حاجب . بيشتر ، استعمالش به معنى پرده است . اين كلمه از آن جهت مفهوم پوشش مىدهد كه پرده وسيلهء پوشش است ، و شايد بتوان گفت كه به\r\n\r\n","description":"","footnote":"","page_name":" 429 ","page_number":429},
  {"content":"\r\n\r\nحسب اصل لغت هر پوششى حجاب نيست ، آن پوشش « حجاب » ناميده مىشود كه از طريق پشت پرده واقع شدن صورت گيرد . در قرآن كريم در داستان سليمان غروب خورشيد را اين‌طور توصيف مىكند : «  حَتَّى تَوارَتْ بِالْحِجابِ  » « 1 » يعنى تا آن وقتى كه خورشيد در پشت پرده مخفى شد . پردهء حاجز ميان قلب و شكم را « حجاب » مىنامند .\r\nدر دستورى كه اميرالمؤمنين عليه السلام به مالك اشتر نوشته است مىفرمايد : « فَلاتُطَوِّلَنَّ احْتِجابَكَ عَنْ رَعِيَّتِك » « 2 » يعنى در ميان مردم باش ، كمتر خود را در اندرون خانهء خود از مردم پنهان كن ؛ حاجب و دربان تو را از مردم جدا نكند ، بلكه خودت را در معرض ملاقات و تماس مردم قرار بده تا ضعيفان و بيچارگان بتوانند نيازمنديها و شكايات خود را به گوش تو برسانند و تو نيز از جريان امور بىاطلاع نمانى .\r\nابن خلدون در مقدمه خويش فصلى دارد تحت عنوان « فَصْلٌ فِى الْحِجابِ كَيْفَ يَقَعُ فِى الدُّوَلِ وَ انَّهُ يَعْظُمُ عِنْدَ الْهَرَم » . در اين فصل بيان مىكند كه حكومتها در به دو تشكيل ميان خود و مردم حائل و فاصله‌اى قرار نمىدهند ولى تدريجاً حائل و پرده ميان حاكم و مردم ضخيم‌تر مىشود تا بالأخره عواقب ناگوارى به وجود مىآورد . ابن خلدون كلمهء « حجاب » را به معنى پرده و حائل ( نه پوشش ) به كار برده است .\r\nاستعمال كلمهء « حجاب » در مورد پوشش زن يك اصطلاح نسبتاً جديد است . در قديم و مخصوصاً در اصطلاح فقها كلمهء « سَتر » كه به معنى پوشش است به كار رفته است . فقها چه در كتاب الصلاة و چه در كتاب النكاح كه متعرض اين مطلب شده‌اند كلمهء « ستر » را به كار برده‌اند نه كلمهء « حجاب » را .\r\nبهتر اين بود كه اين كلمه عوض نمىشد و ما هميشه همان كلمهء « پوشش » را به كار مىبرديم ، زيرا چنان كه گفتيم معنى شايع لغت « حجاب » پرده است و اگر در مورد پوشش به كار برده مىشود به اعتبار پشت پرده واقع شدن زن است و همين امر موجب شده كه عدهء زيادى گمان كنند كه اسلام خواسته است زن هميشه پشت پرده و در خانه محبوس باشد و بيرون نرود .\r\nوظيفهء پوشش كه اسلام براى زنان مقرر كرده است بدين معنى نيست كه از خانه\r\n\r\n\r\n\r\n\r\n","description":"","footnote":"\r\n( 1 ) . ص / 32\r\n( 2 ) . نهج البلاغه ، نامهء 53\r\n","page_name":" 430 ","page_number":430},
  {"content":"\r\n\r\nبيرون نروند . زندانى كردن و حبس زن در اسلام مطرح نيست . در برخى از كشورهاى قديم مثل ايران قديم و هند چنين چيزهايى وجود داشته است ولى در اسلام وجود ندارد .\r\nپوشش زن در اسلام اين است كه زن در معاشرت خود با مردان بدن خود را بپوشاند و به جلوه‌گرى و خودنمايى نپردازد . آيات مربوطه همين معنى را ذكر مىكند و فتواى فقها هم مؤيد همين مطلب است و ما حدود اين پوشش را با استفاده از قرآن و منابع سنّت ذكر خواهيم كرد . در آيات مربوطه لغت « حجاب » به كار نرفته است . آياتى كه در اين باره هست ، چه در سورهء مباركهء نور و چه در سورهء مباركهء احزاب ، حدود پوشش و تماسهاى زن و مرد را ذكر كرده است بدون آنكه كلمهء « حجاب » را به كار برده باشد . آيه‌اى كه در آن كلمهء « حجاب » به كار رفته است مربوط است به زنان پيغمبر اسلام .\r\nمىدانيم كه در قرآن كريم دربارهء زنان پيغمبر دستورهاى خاصى وارد شده است .\r\nاولين آيه خطاب به زنان پيغمبر با اين جمله آغاز مىشود : «  يا نِساءَ النَّبِيِّ لَسْتُنَّ كَأَحَدٍ مِنَ النِّساءِ »  يعنى شما با ساير زنان فرق داريد . اسلام عنايت خاصى داشته است كه زنان پيغمبر ، چه در زمان حيات آن حضرت و چه بعد از وفات ايشان ، در خانه‌هاى خود بمانند ، و در اين جهت بيشتر منظورهاى اجتماعى و سياسى در كار بوده است . قرآن كريم صريحاً به زنان پيغمبر مىگويد : «  وَ قَرْنَ فِي بُيُوتِكُنَّ  » يعنى در خانه‌هاى خود بمانيد . اسلام مىخواسته است « امَّهاتُ المؤمنين » كه خواه ناخواه احترام زيادى در ميان مسلمانان داشتند از احترام خود سوء استفاده نكنند و احياناً ابزار عناصر خودخواه و ماجراجو در مسائل سياسى و اجتماعى واقع نشوند . و چنان كه مىدانيم يكى از امهات المؤمنين ( عايشه ) كه از اين دستور تخلف كرد ماجراهاى سياسى ناگوارى براى جهان اسلام به وجود آورد . خود او هميشه اظهار تأسف مىكرد و مىگفت دوست داشتم فرزندان زيادى از پيغمبر مىداشتم و مىمردند اما به چنين ماجرايى دست نمىزدم .\r\nسرّ اينكه زنان پيغمبر ممنوع شدند از اينكه بعد از آن حضرت با شخص ديگرى ازدواج كنند به نظر من همين است ؛ يعنى شوهر بعدى از شهرت و احترام زنش سوء استفاده مىكرد و ماجراها مىآفريد . بنابراين اگر دربارهء زنان پيغمبر دستور اكيدتر و شديدترى وجود داشته باشد بدين جهت است .\r\nبه هر حال آيه‌اى كه در آن آيه كلمهء « حجاب » به كار رفته آيهء 53 از سورهء احزاب\r\n\r\n","description":"","footnote":"","page_name":" 431 ","page_number":431},
  {"content":"\r\n\r\nاست كه مىفرمايد : «  وَ إِذا سَأَلْتُمُوهُنَّ مَتاعاً فَسْئَلُوهُنَّ مِنْ وَراءِ حِجابٍ  » يعنى اگر از آنها متاع و كالاى مورد نيازى مطالبه مىكنيد از پشت پرده از آنها بخواهيد . در اصطلاح تاريخ و حديث اسلامى هر جا نام « آيهء حجاب » آمده است مثلًا گفته شده قبل از نزول آيهء حجاب چنان بود و بعد از نزول آيهء حجاب چنين شد ، مقصود اين آيه است كه مربوط به زنان پيغمبر است « 1 » ، نه آيات سورهء نور كه مىفرمايد :\r\n قُلْ لِلْمُؤْمِنِينَ يَغُضُّوا مِنْ أَبْصارِهِمْ  - الى آخر -  قُلْ لِلْمُؤْمِناتِ يَغْضُضْنَ مِنْ أَبْصارِهِنَّ .  .\r\nيا آيهء سورهء احزاب كه مىفرمايد :\r\n يُدْنِينَ عَلَيْهِنَّ مِنْ جَلَابِيبِهِنَّ  الى آخر .\r\nاما اينكه چطور در عصر اخير به جاى اصطلاح رايج فقها يعنى ستر و پوشش كلمهء حجاب و پرده و پردگى شايع شده است براى من مجهول است ، و شايد از ناحيهء اشتباه كردن حجاب اسلامى به حجابهايى كه در ساير ملل مرسوم بوده است باشد . ما دراين باره بعداً توضيح بيشترى خواهيم داد .\r\nسيماى حقيقى مسألهء حجاب .\r\nحقيقت امر اين است كه در مسألهء پوشش - و به اصطلاح عصر اخير حجاب - سخن در اين نيست كه آيا زن خوب است پوشيده در اجتماع ظاهر شود يا عريان ؟\r\nروح سخن اين است كه آيا زن و تمتعات مرد از زن بايد رايگان باشد ؟ آيا مرد بايد حق داشته باشد كه از هر زنى در هر محفلى حداكثر تمتعات را به استثناى زنا ببرد يا نه ؟ .\r\nاسلام كه به روح مسائل مىنگرد جواب مىدهد : خير ، مردان فقط در محيط خانوادگى و در كادر قانون ازدواج و همراه با يك سلسله تعهدات سنگين مىتوانند از زنان به عنوان همسران قانونى كامجويى كنند ، اما در محيط اجتماع استفاده از زنان\r\n\r\n\r\n\r\n\r\n","description":"","footnote":"\r\n( 1 ) . رجوع شود به صحيح مسلم ، ج 4 / ص 148 - 151 .\r\n","page_name":" 432 ","page_number":432},
  {"content":"\r\n\r\nبيگانه ممنوع است . و زنان نيز از اينكه مردان را در خارج از كانون خانوادگى كامياب سازند به هر صورت و به هر شكل ممنوع مىباشند .\r\nدرست است كه صورت ظاهر مسأله اين است كه زن چه بكند ؟ پوشيده بيرون بيايد يا عريان ؟ يعنى آن كس كه مسأله به نام او عنوان مىشود زن است و احياناً مسأله با لحن دلسوزانه‌اى طرح مىشود كه آيا بهتر است زن آزاد باشد يا محكوم و اسير و در حجاب ؟ اما روح مسأله و باطن مطلب چيز ديگر است و آن اينكه آيا مرد بايد در بهره كشى جنسى از زن ، جز از جهت زنا ، آزادى مطلق داشته باشد يا نه ؟ يعنى آن كه در اين مسأله ذى نفع است مرد است نه زن ، و لااقل مرد از زن در اين مسأله ذى نفع‌تر است . به قول ويل دورانت :\r\n« دامنهاى كوتاه براى همهء جهانيان بجز خياطان نعمتى است . » .\r\nپس روح مسأله ، محدوديت كاميابيها به محيط خانوادگى و همسران مشروع ، يا آزاد بودن كاميابيها و كشيده شدن آنها به محيط اجتماع است . اسلام طرفدار فرضيهء اول است .\r\nاز نظر اسلام محدوديت كاميابيهاى جنسى به محيط خانوادگى و همسران مشروع ، از جنبهء روانى به بهداشت روانى اجتماع كمك مىكند ، و از جنبهء خانوادگى سبب تحكيم روابط افراد خانواده و برقرارى صميميت كامل بين زوجين مىگردد ، و از جنبهء اجتماعى موجب حفظ و استيفاى نيروى كار و فعاليت اجتماع مىگردد ، و از نظر وضع زن در برابر مرد ، سبب مىگردد كه ارزش زن در برابر مرد بالا رود .\r\nفلسفهء پوشش اسلامى به نظر ما چند چيز است . بعضى از آنها جنبهء روانى دارد و بعضى جنبهء خانه و خانوادگى ، و بعضى ديگر جنبهء اجتماعى ، و بعضى مربوط است به بالابردن احترام زن و جلوگيرى از ابتذال او .\r\nحجاب در اسلام از يك مسألهء كلىتر و اساسى ترى ريشه مىگيرد و آن اين است كه اسلام مىخواهد انواع التذاذهاى جنسى ، چه بصرى و لمسى و چه نوع ديگر ، به محيط خانوادگى و در كادر ازدواج قانونى اختصاص يابد ، اجتماع منحصراً براى كار و فعاليت باشد . بر خلاف سيستم غربى عصر حاضر كه كار و فعاليت را با لذتجوييهاى جنسى به هم مىآميزد اسلام مىخواهد اين دو محيط را كاملًا از يكديگر تفكيك كند .\r\n\r\n","description":"","footnote":"","page_name":" 433 ","page_number":433},
  {"content":"\r\n\r\nاكنون به شرح چهار قسمت فوق مىپردازيم :\r\n1 . آرامش روانى .\r\nنبودن حريم ميان زن و مرد و آزادى معاشرتهاى بىبند و بار هيجانها و التهابهاى جنسى را فزونى مىبخشد و تقاضاى سكس را به صورت يك عطش روحى و يك خواست اشباع نشدنى درمىآورد . غريزهء جنسى غريزه‌اى نيرومند ، عميق و « دريا صفت » است ، هرچه بيشتر اطاعت شود سركش‌تر مىگردد ، همچون آتش كه هرچه به آن بيشتر خوراك بدهند شعله ورتر مىشود . براى درك اين مطلب به دو چيز بايد توجه داشت :\r\n1 . تاريخ همان طورى كه از آزمندان ثروت ياد مىكند كه با حرص و آزى حيرت‌آور در پى گردآوردن پول و ثروت بوده‌اند و هرچه بيشتر جمع مىكرده‌اند حريصتر مىشده‌اند ، همچنين از آزمندانى در زمينهء مسائل جنسى ياد مىكند . اينها نيز به هيچ وجه از نظر حس تصرف و تملك زيبارويان در يك حدى متوقف نشده‌اند .\r\nصاحبان حرامسراها و درواقع همهء كسانى كه قدرت استفاده داشته‌اند چنين بوده‌اند .\r\nكريستن سن نويسندهء كتاب ايران در زمان ساسانيان در فصل نهم كتاب خويش مىنويسد :\r\n« در نقش شكار طاق بستان فقط چند تن از سه هزار زنى كه خسرو ( پرويز ) در حرم داشت مىبينيم . اين شهريار هيچ گاه از اين ميل سير نمىشد . دوشيزگان و بيوگان و زنان صاحب اولاد را در هر جا نشان مىدادند به حرم خود مىآورد . هر زمان كه ميل تجديد حرم مىكرد نامه‌اى چند به فرمانروايان اطراف مىفرستاد و در آن وصف زن كامل عيار را درج مىكرد . پس عمّال او هر جا زنى را با وصف نامه مناسب مىديدند به خدمت مىبردند . » .\r\nاز اين گونه جريانها در تاريخ قديم بسيار مىتوان يافت . در جديد اين جريانها به شكل حرمسرا نيست ، به شكل ديگر است ، با اين تفاوت كه در جديد لزومى ندارد كسى به اندازهء خسروپرويز و هارون الرشيد امكانات داشته باشد . در جديد به بركت تجدد فرنگى ، براى مردى كه يك صدهزارم پرويز و هارون امكانات داشته باشد ميسر\r\n\r\n","description":"","footnote":"","page_name":" 434 ","page_number":434},
  {"content":"\r\n\r\nاست كه به اندازهء آنها از جنس زن بهره كشى كند .\r\n2 . هيچ فكر كرده‌ايد كه حس « تغزّل » در بشر چه حسى است ؟ قسمتى از ادبيات جهان عشق و غزل است . در اين بخش از ادبيات ، مرد ، محبوب و معشوق خود را ستايش مىكند ، به پيشگاه او نياز مىبرد ، او را بزرگ و خود را كوچك جلوه مىدهد ، خود را نيازمند كوچكترين عنايت او مىداند ، مدعى مىشود كه محبوب و معشوق « صد مُلك جان به نيم نظر مىتواند بخرد ، پس چرا در اين معامله تقصير مىكند » ، از فراق او دردمندانه مىنالد .\r\nاين چيست ؟ چرا بشر در مورد ساير نيازهاى خود چنين نمىكند ؟ آيا تاكنون ديده‌ايد كه يك آدم پول پرست براى پول ، يك آدم جاه پرست براى جاه و مقام غزلسرايى كند ؟ ! آيا تاكنون كسى براى نان غزلسرايى كرده است ؟ چرا هر كسى از شعر و غزل ديگرى خوشش مىآيد ؟ چرا همه از ديوان حافظ اينقدر لذت مىبرند ؟ آيا جز اين است كه همه كس آن را با زبان يك غريزهء عميق كه سراپاى وجودش را گرفته است منطبق مىبيند ؟ چقدر اشتباه مىكنند كسانى كه مىگويند يگانه عامل اساسى فعاليتهاى بشر عامل اقتصاد است ! ! .\r\nبشر براى عشقهاى جنسى خود موسيقى خاصى دارد ، همچنانكه براى معنويات نيز موسيقى خاص دارد ، در صورتى كه براى حاجتهاى صرفاً مادى از قبيل آب و نان موسيقى ندارد .\r\nمن نمىخواهم ادعا كنم كه تمام عشقها جنسى است و هم هرگز نمىگويم كه حافظ و سعدى و ساير غزلسرايان صرفاً از زبان غريزهء جنسى سخن گفته‌اند . اين مبحث ، مبحث ديگرى است كه جداگانه بايد بحث شود .\r\nولى قدر مسلّم اين است كه بسيارى از عشقها و غزلها عشق و غزل‌هايى است كه مرد براى زن داشته است . همين قدر كافى است كه بدانيم توجه مرد به زن از نوع توجه به نان و آب نيست كه با سير شدن شكم اقناع شود ، بلكه يا به صورت حرص و آز و تنوع پرستى درمىآيد و يا به صورت عشق و غزل . ما بعداً دراين باره بحث خواهيم كرد كه در چه شرايطى حالت حرص و آز جنسى تقويت مىشود و در چه شرايطى شكل عشق و غزل پيدا مىكند و رنگ معنوى به خود مىگيرد .\r\nبه هر حال اسلام به قدرت شگرف اين غريزهء آتشين توجه كامل كرده است .\r\nروايات زيادى دربارهء خطرناك بودن « نگاه » ، خطرناك بودن خلوت با زن ، و بالأخره\r\n\r\n","description":"","footnote":"","page_name":" 435 ","page_number":435},
  {"content":"\r\n\r\nخطرناك بودن غريزه‌اى كه مرد و زن را به يكديگر پيوند مىدهد وارد شده است .\r\nاسلام تدابيرى براى تعديل و رام كردن اين غريزه انديشيده است و در اين زمينه ، هم براى زنان و هم براى مردان تكليف معين كرده است . يك وظيفهء مشترك كه براى زن و مرد هر دو مقرر فرموده مربوط به نگاه كردن است :\r\n قُلْ لِلْمُؤْمِنِينَ يَغُضُّوا مِنْ أَبْصارِهِمْ وَ يَحْفَظُوا فُرُوجَهُمْ . . .   قُلْ لِلْمُؤْمِناتِ يَغْضُضْنَ مِنْ أَبْصارِهِنَّ وَ يَحْفَظْنَ فُرُوجَهُنَّ .  .\r\nخلاصهء اين دستور اين است كه زن و مرد نبايد به يكديگر خيره شوند ، نبايد چشم چرانى كنند ، نبايد نگاههاى مملوّ از شهوت به يكديگر بدوزند ، نبايد به قصد لذت بردن به يكديگر نگاه كنند . يك وظيفه هم خاص زنان مقرر فرموده است و آن اين است كه بدن خود را از مردان بيگانه پوشيده دارند و در اجتماع به جلوه‌گرى و دلربايى نپردازند ، به هيچ وجه و هيچ صورت و با هيچ شكل و رنگ و بهانه‌اى كارى نكنند كه موجبات تحريك مردان بيگانه را فراهم كنند .\r\nروح بشر فوق العاده تحريك پذير است . اشتباه است كه گمان كنيم تحريك پذيرى روح بشر محدود به حد خاصى است و از آن پس آرام مىگيرد .\r\nهمان‌طور كه بشر - اعمّ از مرد و زن - در ناحيهء ثروت و مقام از تصاحب ثروت و از تملك جاه و مقام سير نمىشود و اشباع نمىگردد ، در ناحيهء جنسى نيز چنين است .\r\nهيچ مردى از تصاحب زيبارويان و هيچ زنى از متوجه كردن مردان و تصاحب قلب آنان و بالأخره هيچ دلى از هوس سير نمىشود .\r\nو از طرفى تقاضاى نامحدود خواه ناخواه انجام ناشدنى است و هميشه مقرون است به نوعى احساس محروميت . دست نيافتن به آرزوها به نوبهء خود منجر به اختلالات روحى و بيماريهاى روانى مىگردد .\r\nچرا در دنياى غرب اينهمه بيمارى روانى زياد شده است ؟ علتش آزادى اخلاقى جنسى و تحريكات فراوان سكسى است كه به وسيلهء جرايد و مجلات و سينماها و تئاترها و محافل و مجالس رسمى و غيررسمى و حتى خيابانها و كوچه‌ها انجام مىشود .\r\nاما علت اينكه در اسلام دستور پوشش اختصاص به زنان يافته است اين است كه\r\n\r\n","description":"","footnote":"","page_name":" 436 ","page_number":436},
  {"content":"\r\n\r\nميل به خودنمايى و خودآرايى مخصوص زنان است . از نظر تصاحب قلبها و دلها مرد شكار است و زن شكارچى ، همچنانكه از نظر تصاحب جسم و تن ، زن شكار است و مرد شكارچى . ميل زن به خودآرايى از اين نوع حس شكارچيگرى او ناشى مىشود .\r\nدر هيچ جاى دنيا سابقه ندارد كه مردان لباسهاى بدن نما و آرايشهاى تحريك كننده به كار برند . اين زن است كه به حكم طبيعت خاص خود مىخواهد دلبرى كند و مرد را دلباخته و در دام علاقهء به خود اسير سازد . لهذا انحراف تبرّج و برهنگى از انحرافهاى مخصوص زنان است و دستور پوشش هم براى آنان مقرر گرديده است .\r\nما دربارهء طغيان پذيرى غريزهء جنسى و اينكه بر خلاف ادعاى افرادى مانند راسل غريزهء جنسى با آزاد گذاشتن كامل و خصوصاً با فراهم كردن وسائل تحريك هرگز سير نمىشود و اشباع نمىگردد و همچنين دربارهء انحراف « چشم چرانى » در مردان و انحراف « تبرج » در زنان ، باز هم بحث خواهيم كرد .\r\n2 . استحكام پيوند خانوادگى .\r\nشك نيست كه هر چيزى كه موجب تحكيم پيوند خانوادگى و سبب صميميت رابطهء زوجين گردد براى كانون خانواده مفيد است و در ايجاد آن بايد حداكثر كوشش مبذول شود ، و بالعكس هر چيزى كه باعث سستى روابط زوجين و دلسردى آنان گردد به حال زندگى خانوادگى زيانمند است و بايد با آن مبارزه كرد .\r\nاختصاص يافتن استمتاعات و التذاذهاى جنسى به محيط خانوادگى و در كادر ازدواج مشروع ، پيوند زن و شوهرى را محكم مىسازد و موجب اتصال بيشتر زوجين به يكديگر مىشود .\r\nفلسفهء پوشش و منع كاميابى جنسى از غيرهمسر مشروع ، از نظر اجتماع خانوادگى اين است كه همسر قانونى شخص از لحاظ روانى عامل خوشبخت كردن او به شمار برود ؛ در حالى كه در سيستم آزادى كاميابى ، همسر قانونى از لحاظ روانى يك نفر رقيب و مزاحم و زندانبان به شمار مىرود و درنتيجه كانون خانوادگى براساس دشمنى و نفرت پايه گذارى مىشود .\r\nعلت اينكه جوانان امروز از ازدواج گريزانند و هر وقت به آنان پيشنهاد مىشود ، جواب مىدهند كه حالا زود است ، ما هنوز بچه‌ايم ، و يا به عناوين ديگر از زير بار آن شانه خالى مىكنند همين است ؛ و حال آنكه در قديم يكى از شيرين ترين آرزوهاى\r\n\r\n","description":"","footnote":"","page_name":" 437 ","page_number":437},
  {"content":"\r\n\r\nجوانان ازدواج بود . جوانان پيش از آنكه به بركت دنياى اروپا كالاى زن اينهمه ارزان و فراوان گردد « شب زفاف را كم از تخت پادشاهى » نمىدانستند .\r\nازدواج در قديم پس از يك دوران انتظار و آرزومندى انجام مىگرفت و به همين دليل زوجين يكديگر را عامل نيكبختى و سعادت خود مىدانستند ، ولى امروز كامجوييهاى جنسى در غيركادر ازدواج به حد اعلى فراهم است و دليلى براى آن اشتياقها وجود ندارد .\r\nمعاشرتهاى آزاد و بىبند و بار پسران و دختران ازدواج را به صورت يك وظيفه و تكليف و محدوديت درآورده است كه بايد آن را با توصيه‌هاى اخلاقى و يا احياناً - چنان كه برخى از جرايد پيشنهاد مىكنند - با اعمال زور بر جوانان تحميل كرد .\r\nتفاوت آن جامعه كه روابط جنسى را محدود مىكند به محيط خانوادگى و كادر ازدواج قانونى ، با اجتماعى كه روابط آزاد در آن اجازه داده مىشود اين است كه ازدواج در اجتماع اول پايان انتظار و محروميت ، و در اجتماع دوم آغاز محروميت و محدوديت است . در سيستم روابط آزاد جنسى پيمان ازدواج به دوران آزادى دختر و پسر خاتمه مىدهد و آنها را ملزم مىسازد كه به يكديگر وفادار باشند و در سيستم اسلامى به محروميت و انتظار آنان پايان مىبخشد .\r\nسيستم روابط آزاد اولًا موجب مىشود كه پسران تا جايى كه ممكن است از ازدواج و تشكيل خانواده سر باز زنند و فقط هنگامى كه نيروهاى جوانى و شور و نشاط آنها رو به ضعف و سستى مىنهد اقدام به ازدواج كنند و در اين موقع زن را فقط براى فرزند زادن و احياناً براى خدمتكارى و كلفتى بخواهند ، و ثانياً پيوند ازدواجهاى موجود را سست مىكند و سبب مىگردد به جاى اينكه خانواده بر پايهء يك عشق خالص و محبت عميق استوار باشد و هر يك از زن و شوهر همسر خود را عامل سعادت خود بداند برعكس به چشم رقيب و عامل سلب آزادى و محدوديت ببيند و چنان كه اصطلاح شده است يكديگر را « زندانبان » بنامند .\r\nوقتى پسر يا دخترى مىخواهد بگويد ازدواج كرده‌ام ، مىگويد براى خودم زندانبان گرفته‌ام . اين تعبير براى چيست ؟ براى اينكه قبل از ازدواج آزاد بود هر كجا بخواهد برود ، با هركس بخواهد برقصد ، بلاسد ، هيچ كس نبود كه بگويد بالاى چشمت ابروست . ولى پس از ازدواج اين آزاديها محدود شده است ، اگر يك شب دير به خانه بيايد مورد مؤاخذهء همسرش قرار مىگيرد كه كجا بودى ؟ و اگر در محفلى با التهاب با\r\n\r\n","description":"","footnote":"","page_name":" 438 ","page_number":438},
  {"content":"\r\n\r\nدخترى برقصد همسرش به او اعتراض مىكند . واضح است كه روابط خانواده در چنين سيستمى تا چه اندازه سرد و سست و غيرقابل اطمينان است .\r\nبعضيها مانند برتراند راسل پنداشته‌اند كه جلوگيرى از معاشرتهاى آزاد صرفاً به خاطر اطمينان مرد نسبت به نسل است ؛ براى حل اشكال ، استفاده از وسائل ضدآبستنى را پيشنهاد كرده‌اند ؛ در صورتى كه مسأله ، تنها پاكى نسل نيست ؛ مسألهء مهم ديگر ايجاد پاكترين و صميمى ترين عواطف بين زوجين و برقرار ساختن يگانگى و اتحاد كامل در كانون خانواده است . تأمين اين هدف وقتى ممكن است كه زوجين از هرگونه استمتاع از غيرهمسر يا همسران قانونى چشم بپوشند ، مرد چشم به زن ديگر نداشته باشد و زن نيز درصدد تحريك و جلب توجه كسى جز شوهر خود نباشد و اصل ممنوعيت هر نوع كاميابى جنسى در غير كادر خانواده حتى قبل از ازدواج هم رعايت گردد .\r\nبه علاوه ، زنى كه تا اينجا پيش رفته است كه به پيروى از امثال راسل و تقليد از صاحبان مكتب « اخلاق نوين جنسى » با داشتن همسر قانونى عشق خود را در جاى ديگر جستجو مىكند و با مرد مورد عشق و علاقهء خود همبستر مىشود ، چه اطمينانى هست كه به خاطر همسر قانونى كه چندان مورد علاقه‌اش نيست وسائل ضدآبستنى به كار برد و از مرد مورد عشق و علاقهء خود آبستن نشود و فرزند را به ريش همسر قانونى نبندد ؟ قطعاً چنين زنى مايل است كه فرزندى كه به دنيا مىآورد از مرد مورد علاقه‌اش باشد نه از مردى كه فقط به حكم قانون همسر اوست و الزاماً به حكم قانون نبايد از غير او آبستن شود . همچنان مرد نيز طبعاً علاقه‌مند است كه از زن مورد عشق و علاقه‌اش فرزند داشته باشد نه از زنى كه با زور قانون به او پيوند كرده‌اند . دنياى اروپا عملًا نشان داده است كه با وجود وسائل ضدآبستنى آمار فرزندان غيرمشروع وحشت‌آور است .\r\n3 . استوارى اجتماع .\r\nكشانيدن تمتعات جنسى از محيط خانه به اجتماع ، نيروى كار و فعاليت اجتماع را ضعيف مىكند . برعكسِ آنچه كه مخالفين حجاب خرده گيرى كرده‌اند و گفته‌اند :\r\n« حجاب موجب فلج كردن نيروى نيمى از افراد اجتماع است » بى حجابى و ترويج روابط آزاد جنسى موجب فلج كردن نيروى اجتماع است .\r\n\r\n","description":"","footnote":"","page_name":" 439 ","page_number":439},
  {"content":"\r\n\r\nآنچه موجب فلج كردن نيروى زن و حبس استعدادهاى اوست حجاب به صورت زندانى كردن زن و محروم ساختن او از فعاليتهاى فرهنگى و اجتماعى و اقتصادى است و در اسلام چنين چيزى وجود ندارد . اسلام نه مىگويد كه زن از خانه بيرون نرود و نه مىگويد حق تحصيل علم و دانش ندارد - بلكه علم و دانش را فريضهء مشترك زن و مرد دانسته است - و نه فعاليت اقتصادى خاصى را براى زن تحريم مىكند . اسلام هرگز نمىخواهد زن بيكار و بيعار بنشيند و وجودى عاطل و باطل بار آيد . پوشانيدن بدن به استثناى وجه و كفّين مانع هيچ گونه فعاليت فرهنگى يا اجتماعى يا اقتصادى نيست .\r\nآنچه موجب فلج كردن نيروى اجتماع است آلوده كردن محيط كار به لذتجوييهاى شهوانى است .\r\nآيا اگر پسر و دخترى در محيط جداگانه‌اى تحصيل كنند و فرضاً در يك محيط درس مىخوانند دختران بدن خود را بپوشانند و هيچ گونه آرايشى نداشته باشند بهتر درس مىخوانند و فكر مىكنند و به سخن استاد گوش مىكنند يا وقتى كه كنار هر پسرى يك دختر آرايش كرده با دامن كوتاه تا يك وجب بالاى زانو نشسته باشد ؟ آيا اگر مردى در خيابان و بازار و اداره و كارخانه و غيره با قيافه‌هاى محرّك و مهيّج زنان آرايش كرده دائماً مواجه باشد بهتر سرگرم كار و فعاليت مىشود يا در محيطى كه با چنين مناظرى روبرو نشود ؟ اگر باور نداريد ، از كسانى كه در اين محيطها كار مىكنند بپرسيد . هر مؤسسه يا شركت يا اداره‌اى كه سخت مايل است كارها به خوبى جريان يابد از اين نوع آميزشها جلوگيرى مىكند . اگر باور نداريد تحقيق كنيد .\r\nحقيقت اين است كه اين وضع بىحجابى رسوا كه در ميان ماست و از اروپا و آمريكا هم داريم جلو مىافتيم از مختصات جامعه‌هاى پليد سرمايه دارى غربى است و يكى از نتايج سوء پول پرستىها و شهوترانيهاى سرمايه داران غرب است ، بلكه يكى از طرق و وسائلى است كه آنها براى تخدير و بىحس كردن اجتماعات انسانى و درآوردن آنها به صورت مصرف كنندهء اجبارى كالاهاى خودشان به كار مىبرند .\r\n« اطلاعات » 5 / 9 / 47 گزارشى از ادارهء كل نظارت بر مواد خوردنى ، آشاميدنى ، آرايشى نقل كرده است . دربارهء لوازم آرايش چنين مىنويسد :\r\n« تنها در ظرف يك سال 210 هزار كيلو مواد و لوازم آرايش از قبيل ماتيك ، سرخاب ، كرم ، پودر ، سايهء چشم براى مصرف خانمها وارد شده است . از اين مقدار\r\n\r\n","description":"","footnote":"","page_name":" 440 ","page_number":440},
  {"content":"\r\n\r\n181 هزار كيلوگرم آن انواع كرم بوده است . در اين مدت به 1650 قوطى و 2500 دوجين پودر صورت و 4604 عدد روژ لب ، 2280 عدد صابون لاغرى ، 2280 آمپول آرايشى اجازهء ورود داده شده است . البته بايد 3100 عدد سايهء چشم و 2400 خط چشم را نيز به آن اضافه كرد . » .\r\nآرى بايد زن ايرانى به بهانهء « تجدد » و « تقدم » و « مقتضيات زمان » هر روز و هر ساعت با وسائلى كه در دنياى سرمايه دارى تهيه مىشود خود را در معرض نمايش بگذارد تا بتواند چنين مصرف كنندهء لايقى براى كارخانه‌هاى اروپايى باشد . اگر زن ايرانى بخواهد خود را فقط براى همسر قانونى و يا براى حضور در مجالس اختصاصى زنان بيارايد ، نه مصرف كنندهء لايقى براى سرمايه داران غربى خواهد بود و نه وظيفه و مأموريت ديگرش را كه عبارت است از انحطاط اخلاق جوانان و ضعف ارادهء آنان و ايجاد ركود در فعاليت اجتماعى ، به نفع استعمار غرب انجام خواهد داد .\r\nدر جامعه‌هاى غيرسرمايه دارى با همهء احساسات ضد مذهبى كه در آنجا وجود دارد كمتر شنيده مىشود كه چنين رسواييها به نام آزادى زن وجود داشته باشد .\r\n4 . ارزش و احترام زن .\r\nقبلًا گفتيم كه مرد به‌طور قطع از نظر جسمانى بر زن تفوّق دارد . از نظر مغز و فكر نيز تفوّق مرد لااقل قابل بحث است . زن در اين دو جبهه در برابر مرد قدرت مقاومت ندارد ، ولى زن از طريق عاطفى و قلبى هميشه تفوّق خود را بر مرد ثابت كرده است .\r\nحريم نگه داشتن زن ميان خود و مرد يكى از وسائل مرموزى بوده است كه زن براى حفظ مقام و موقع خود در برابر مرد از آن استفاده كرده است .\r\nاسلام زن را تشويق كرده است كه از اين وسيله استفاده كند . اسلام مخصوصاً تأكيد كرده است كه زن هر اندازه متين‌تر و باوقارتر و عفيفتر حركت كند و خود را در معرض نمايش براى مرد نگذارد بر احترامش افزوده مىشود .\r\nبعداً در تفسير آيات سورهء احزاب خواهيم ديد كه قرآن كريم پس از آنكه توصيه مىكند زنان خود را بپوشانند مىفرمايد : «  ذلِكَ أَدْنى أَنْ يُعْرَفْنَ فَلا يُؤْذَيْنَ  » يعنى اين كار براى اينكه به عفاف شناخته شوند و معلوم شود خود را در اختيار مردان قرار نمىدهند بهتر است و درنتيجه دور باش و حشمت آنها مانع مزاحمت افراد سبكسر مىگردد .\r\n\r\n","description":"","footnote":"","page_name":" 441 ","page_number":441},
  {"content":"\r\n . \r\n","description":"","footnote":"","page_name":" 442 ","page_number":442},
  {"content":"\r\n\r\n\r\nبخش چهارم : ايرادها و اشكالها : حجاب و منطق\r\n* كار بىمنطق .\r\n* سلب حق آزادى .\r\n* ركود فعاليت .\r\n* افزايش التهابها\r\n\r\n","description":"","footnote":"","page_name":" 443 ","page_number":443},
  {"content":"\r\n . \r\n","description":"","footnote":"","page_name":" 444 ","page_number":444},
  {"content":"\r\n\r\nاولين ايرادى كه بر پوشيدگى زن مىگيرند اين است كه دليل معقولى ندارد و چيزى كه منطقى نيست نبايد از آن دفاع كرد . مىگويند منشأ حجاب يا غارتگرى و ناامنى بوده است كه امروز وجود ندارد ، و يا فكر رهبانيت و ترك لذت بوده است كه فكر باطل و نادرستى است ، و يا خودخواهى و سلطه جويى مرد بوده كه رذيله‌اى است ناهنجار و بايد با آن مبارزه كرد ، و يا اعتقاد به پليدى زن در ايام حيض بوده است كه اين هم خرافه‌اى بيش نيست .\r\nپاسخ اين ايراد از بحثى كه در بخش گذشته كرديم روشن شد . از مباحث آن بخش معلوم گشت كه حجاب - البته به مفهوم اسلامى آن - از جنبه‌هاى مختلف ( روانى ، خانوادگى ، اجتماعى و حتى از جنبهء بالا رفتن ارزش زن ) منطق معقول دارد ؛ و چون در آن بخش به تفصيل بحث كرديم در اين بخش تكرار نمىكنيم .\r\n\r\n","description":"","footnote":"","page_name":" 445 ","page_number":445},
  {"content":"\r\n\r\n\r\nحجاب و اصل آزادى\r\nايراد ديگرى كه بر حجاب گرفته‌اند اين است كه موجب سلب حق آزادى كه يك حق طبيعى بشرى است مىگردد و نوعى توهين به حيثيت انسانى زن به شمار مىرود .\r\nمىگويند احترام به حيثيت و شرف انسانى يكى از مواد اعلاميهء حقوق بشر است .\r\nهر انسانى شريف و آزاد است ، مرد باشد يا زن ، سفيد باشد يا سياه ، تابع هر كشور يا مذهبى باشد . مجبور ساختن زن به اينكه حجاب داشته باشد بىاعتنايى به حق آزادى او و اهانت به حيثيت انسانى اوست و به عبارت ديگر ظلم فاحش است به زن . عزت و كرامت انسانى و حق آزادى زن و همچنين حكم متطابق عقل و شرع به اينكه هيچ كس بدون موجب نبايد اسير و زندانى گردد و ظلم به هيچ شكل و به هيچ صورت و به هيچ بهانه نبايد واقع شود ، ايجاب مىكند كه اين امر از ميان برود .\r\nپاسخ : يك بار ديگر لازم است تذكر دهيم كه فرق است بين زندانى كردن زن در خانه و بين موظف دانستن او به اينكه وقتى مىخواهد با مرد بيگانه مواجه شود پوشيده باشد . در اسلام محبوس ساختن و اسير كردن زن وجود ندارد . حجاب در اسلام يك وظيفه‌اى است برعهدهء زن نهاده شده كه در معاشرت و برخورد با مرد بايد كيفيت خاصى را در لباس پوشيدن مراعات كند . اين وظيفه نه از ناحيهء مرد بر او تحميل شده است و نه چيزى است كه با حيثيت و كرامت او منافات داشته باشد و يا\r\n\r\n","description":"","footnote":"","page_name":" 446 ","page_number":446},
  {"content":"\r\n\r\nتجاوز به حقوق طبيعى او كه خداوند برايش خلق كرده است محسوب شود .\r\nاگر رعايت پاره‌اى مصالح اجتماعى ، زن يا مرد را مقيد سازد كه در معاشرت روش خاصى را اتخاذ كنند و طورى راه بروند كه آرامش ديگران را بر هم نزنند و تعادل اخلاقى را از بين نبرند چنين مطلبى را « زندانى كردن » يا « بردگى » نمىتوان ناميد و آن را منافى حيثيت انسانى و اصل « آزادى » فرد نمىتوان دانست .\r\nدر كشورهاى متمدن جهان در حال حاضر چنين محدوديتهايى براى مرد وجود دارد . اگر مردى برهنه يا در لباس خواب از خانه خارج شود و يا حتى با پيژامه بيرون آيد ، پليس ممانعت كرده به عنوان اينكه اين عمل بر خلاف حيثيت اجتماع است او را جلب مىكند . هنگامى كه مصالح اخلاقى و اجتماعى ، افراد اجتماع را ملزم كند كه در معاشرت اسلوب خاصى را رعايت كنند مثلًا با لباس كامل بيرون بيايند ، چنين چيزى نه بردگى نام دارد و نه زندان و نه ضد آزادى و حيثيت انسانى است و نه ظلم و ضد حكم عقل به شمار مىرود .\r\nبرعكس ، پوشيده بودن زن - در همان حدودى كه اسلام تعيين كرده است - موجب كرامت و احترام بيشتر اوست ، زيرا او را از تعرض افراد جِلف و فاقد اخلاق مصون مىدارد .\r\nشرافت زن اقتضا مىكند كه هنگامى كه از خانه بيرون مىرود متين و سنگين و باوقار باشد ، در طرز رفتار و لباس پوشيدنش هيچ گونه عمدى كه باعث تحريك و تهييج شود به كار نبرد ، عملًا مرد را به سوى خود دعوت نكند ، زباندار لباس نپوشد ، زباندار راه نرود ، زباندار و معنىدار به سخن خود آهنگ ندهد ، چه آنكه گاهى اوقات ژستها سخن مىگويند ، راه رفتن انسان سخن مىگويد ، طرز حرف زدنش يك حرف ديگرى مىزند .\r\nاول از تيپ خودم كه روحانى هستم مثال مىزنم : اگر يك روحانى براى خودش قيافه و هيكلى بر خلاف آنچه عادت و معمول است بسازد ، عمامه را بزرگ و ريش را دراز كند ، عصا و ردايى با هيمنه و شكوه خاص به دست و دوش بگيرد ، اين ژست و قيافه خودش حرف مىزند ، مىگويد براى من احترام قائل شويد ، راه برايم باز كنيد ، مؤدب بايستيد ، دست مرا ببوسيد .\r\nهمچنين است حالت يك افسر با نشانه‌هاى عالى افسرى كه گردن مىافرازد ، قدمها را محكم به زمين مىكوبد ، باد به غبغب مىاندازد ، صداى خود را موقع\r\n\r\n","description":"","footnote":"","page_name":" 447 ","page_number":447},
  {"content":"\r\n\r\nحرف زدن كلفت مىكند . او هم زباندار عمل مىكند ، به زبان بىزبانى مىگويد : از من بترسيد ، رعب من را در دلهاى خود جا دهيد .\r\nهمين‌طور ممكن است زن يك طرز لباس بپوشد يا راه برود كه اطوار و افعالش حرف بزند ، فرياد بزند كه به دنبال من بيا ، سر بسر من بگذار ، متلك بگو ، در مقابل من زانو بزن ، اظهار عشق و پرستش كن .\r\nآيا حيثيت زن ايجاب مىكند كه اينچنين باشد ؟ آيا اگر ساده و آرام بيايد و برود ، حواس پرت كن نباشد و نگاههاى شهوت آلود مردان را به سوى خود جلب نكند ، بر خلاف حيثيت زن يا بر خلاف حيثيت مرد يا بر خلاف مصالح اجتماع يا بر خلاف اصل آزادى فرد است ؟ .\r\nآرى اگر كسى بگويد زن را بايد در خانه حبس و در را به رويش قفل كرد و به هيچ وجه اجازهء بيرون رفتن از خانه به او نداد ، البته اين با آزادى طبيعى و حيثيت انسانى و حقوق خدادادى زن منافات دارد . چنين چيزى در حجابهاى غيراسلام بوده است ولى در اسلام نبوده و نيست .\r\nشما اگر از فقها بپرسيد آيا صرفِ بيرون رفتن زن از خانه حرام است ، جواب مىدهند نه . اگر بپرسيد آيا خريد كردن زن ولو اينكه فروشنده مرد باشد حرام است ، يعنى نفس عمل بيع و شِراء زن اگر طرف مرد باشد حرام است ، پاسخ مىدهند حرام نيست . آيا شركت كردن زن در مجالس و اجتماعات ممنوع است ؟ باز هم جواب منفى است چنان كه در مساجد و مجالس مذهبى و پاى منبرها شركت مىكنند و كسى نگفته است كه صرف شركت كردن زن در جاهايى كه مرد هم وجود دارد حرام است . آيا تحصيل زن ، فن و هنر آموختن زن و بالأخره تكميل استعدادهايى كه خداوند در وجود او نهاده است حرام است ؟ باز جواب منفى است .\r\nفقط دو مسأله وجود دارد ؛ يكى اينكه بايد پوشيده باشد و بيرون رفتن به صورت خودنمايى و تحريك آميز نباشد .\r\nو ديگر اينكه مصلحت خانوادگى ايجاب مىكند كه خارج شدن زن از خانه توأم با جلب رضايت شوهر و مصلحت انديشى او باشد . البته مرد هم بايد در حدود مصالح خانوادگى نظر بدهد نه بيشتر . گاهى ممكن است رفتن زن به خانهء اقوام و فاميل خودش هم مصلحت نباشد . فرض كنيم زن مىخواهد به خانهء خواهر خود برود و فى المثل خواهرش فرد مفسد و فتنه‌انگيزى است كه زن را عليه مصالح خانوادگى\r\n\r\n","description":"","footnote":"","page_name":" 448 ","page_number":448},
  {"content":"\r\n\r\nتحريك مىكند . تجربه هم نشان مىدهد كه اين گونه قضايا كم نظير نيست . گاهى هست كه رفتن زن حتى به خانهء مادرش نيز بر خلاف مصلحت خانوادگى است ، همين كه نفس مادر به او برسد تا يك هفته در خانه ناراحتى مىكند ، بهانه مىگيرد ، زندگى را تلخ و غيرقابل تحمل مىسازد . در چنين مواردى شوهر حق دارد كه از اين معاشرتهاى زيانبخش - كه زيانش نه تنها متوجه مرد است ، متوجه خود زن و فرزندان ايشان نيز مىباشد - جلوگيرى كند . ولى در مسائلى كه مربوط به مصالح خانواده نيست دخالت مرد مورد ندارد .\r\n\r\n","description":"","footnote":"","page_name":" 449 ","page_number":449},
  {"content":"\r\n\r\n\r\nركود فعاليتها\r\nسومين ايرادى كه بر حجاب مىگيرند اين است كه سبب ركود و تعطيل فعاليتهايى است كه خلقت در استعداد زن قرار داده است .\r\nزن نيز مانند مرد داراى ذوق ، فكر ، فهم ، هوش و استعداد كار است . اين استعدادها را خدا به او داده است و بيهوده نيست و بايد به ثمر برسد .\r\nاساساً هر استعداد طبيعى دليل يك حق طبيعى است . وقتى در آفرينش به يك موجود استعداد و لياقت كارى داده شد ، اين به منزلهء سند و مدرك است كه وى حق دارد استعداد خود را به فعليّت برساند ، منع كردن آن ظلم است .\r\nچرا مىگوييم همهء افراد بشر اعم از زن و مرد حق دارند درس بخوانند و اين حق را براى حيوانات قائل نيستيم ؟ براى اينكه استعداد درس خواندن در بشر وجود دارد و در حيوانات وجود ندارد . در حيوان استعداد تغذيه و توليد مثل وجود دارد و محروم ساختن او از اين كارها بر خلاف عدالت است .\r\nبازداشتن زن از كوششهايى كه آفرينش به او امكان داده است نه تنها ستم به زن است ، خيانت به اجتماع نيز مىباشد . هر چيزى كه سبب شود قواى طبيعى و خدادادى انسان معطل و بىاثر بماند به زيان اجتماع است . عامل انسانى بزرگترين سرمايهء اجتماع است . زن نيز انسان است و اجتماع بايد از كار و فعاليت اين عامل و نيروى\r\n\r\n","description":"","footnote":"","page_name":" 450 ","page_number":450},
  {"content":"\r\n\r\nتوليد او بهره‌مند گردد . فلج كردن اين عامل و تضييع نيروى نيمى از افراد اجتماع ، هم بر خلاف حق طبيعى فردى زن است و هم بر خلاف حق اجتماع ، و سبب مىشود كه زن هميشه به صورت سربار و كَلّ بر مرد زندگى كند .\r\nجواب اين اشكال آن است كه حجاب اسلامى كه حدود آن را به زودى بيان خواهيم كرد ، موجب هدررفتن نيروى زن و ضايع ساختن استعدادهاى فطرى او نيست . ايراد مذكور بر آن شكلى از حجاب كه در ميان هنديها يا ايرانيان قديم يا يهوديان متداول بوده است وارد است . ولى حجاب اسلام نمىگويد كه بايد زن را در خانه محبوس كرد و جلوى بروز استعدادهاى او را گرفت . مبناى حجاب در اسلام چنان كه گفتيم اين است كه التذاذات جنسى بايد به محيط خانوادگى و به همسر مشروع اختصاص يابد و محيط اجتماع ، خالص براى كار و فعاليت باشد . به همين جهت به زن اجازه نمىدهد كه وقتى از خانه بيرون مىرود موجبات تحريك مردان را فراهم كند و به مرد هم اجازه نمىدهد كه چشم چرانى كند . چنين حجابى نه تنها نيروى كار زن را فلج نمىكند ، موجب تقويت نيروى كار اجتماع نيز مىباشد .\r\nاگر مرد تمتعات جنسى را منحصر به همسر قانونى خود كند و تصميم بگيرد همين كه از كنار همسر خود بيرون آمد و پا به درون اجتماع گذاشت ، ديگر دربارهء اين مسائل نينديشد ، قطعاً در اين صورت بهتر مىتواند فعال باشد تا اينكه همهء فكرش متوجه اين زن و آن دختر و اين قد و بالا و اين طنّازى و آن عشوه‌گرى باشد و دائماً نقشه طرح كند كه چگونه با فلان خانم آشنا شود .\r\nآيا اگر زن ، ساده و سنگين به دنبال كار خود برود براى اجتماع بهتر است يا آنكه براى يك بيرون رفتن چند ساعت پاى آئينه و ميز توالت وقت خود را تلف كند و زمانى هم كه بيرون رفت تمام سعيش اين باشد كه افكار مردان را متوجه خود سازد و جوانان را كه بايد مظهر اراده و فعاليت و تصميم اجتماع باشند به موجوداتى هوسباز و چشم چران و بىاراده تبديل كند ؟ .\r\nعجبا ! به بهانهء اينكه حجاب ، نيمى از افراد اجتماع را فلج كرده است ، با بىحجابى و بىبند و بارى نيروى تمام افراد زن و مرد را فلج كرده‌اند . كار زن پرداختن به خودآرايى و صرف وقت در پاى ميز توالت براى بيرون رفتن ، و كار مرد چشم چرانى و شكارچىگرى شده است .\r\nدر اينجا بد نيست متن شكايت مردى را از زنش كه در يكى از مجلات زنانه درج\r\n\r\n","description":"","footnote":"","page_name":" 451 ","page_number":451},
  {"content":"\r\n\r\nشده بود ذكر كنم تا معلوم شود اوضاع حاضر ، زنان را به صورت چه موجوداتى درآورده است .\r\nدر آن نامه چنين نوشته است :\r\n« زنم در موقع خواب به يك دلقك درست و حسابى مبدل مىگردد . موقع خواب براى اينكه موهايش خراب نشود يك كلاه تورى بزرگ به سرش مىبندد . بعد لباس خواب مىپوشد . در اين موقع است كه جلو آئينهء ميزتوالت مىنشيند و گريم صورتش را با شيرپاك كن مىشويد . وقتى رويش را برمىگرداند احساس مىكنم او زن من نيست زيرا اصلًا شكل سابق را ندارد . ابروهايش را تراشيده و چون مداد ابرو را پاك كرده بىابرو مىشود . از صورتش بوى نامطبوعى به مشام من مىرسد زيرا كِرِمى كه براى چين و چروك به صورتش مىمالد بوى كافور مىدهد و مرا به ياد قبرستان مىاندازد . كاش كار به همين جا ختم مىشد ، ولى اين تازه مقدمهء كار است . چند دقيقه‌اى در اتاق راه مىرود و جمع و جور مىكند آنگاه كلفت خانه را صدا مىكند و مىگويد كيسه‌ها را بياور . كلفت با چهار كيسهء متقالى بالا مىآيد .\r\nخانم روى تخت مىخوابد و كلفت كيسه‌ها را به دست و پاى او مىكند و بيخ آن را با نخ مىبندد . چون ناخنهاى دست و پايش مانيكور شده و دراز است ، براى اينكه به لحاف نگيرد و چندشش نشود و احياناً نشكند دست و پاى خود را در كيسه مىكند و به همين ترتيب مىخوابد . » .\r\nآرى اين است زنى كه بر اثر به اصطلاح بىحجابى « آزاد » شده به صورت نيروى فعال اقتصادى و اجتماعى و فرهنگى درآمده است ! آنكه اسلام نمىخواهد اين است كه زن به صورت چنين موجود مهملى درآيد كه كارش فقط استهلاك ثروت و فاسد كردن اخلاق اجتماع و خراب كردن بنيان خانواده باشد . اسلام با فعاليت واقعى اجتماعى و اقتصادى و فرهنگى هرگز مخالف نيست . متون اسلام و تاريخ اسلام گواه اين مطلب است .\r\nدر اوضاع و احوال تجددمآبى بىمنطق حاضر جز در دهات و در ميان افراد سخت متدين كه اصول اسلامى را رعايت مىكنند زنى پيدا نمىكنيد كه نيروى او واقعاً صرف فعاليتهاى مفيد اجتماعى يا فرهنگى يا اقتصادى بشود .\r\n\r\n","description":"","footnote":"","page_name":" 452 ","page_number":452},
  {"content":"\r\n\r\nآرى يك نوع فعاليت اقتصادى رايج شده است كه بايد آن را ثمرهء بىحجابى دانست و آن اين است كه بنكدار به جاى اينكه بكوشد جنس بهتر و مرغوبتر براى مشتريان خود تهيه كند ، يك مانكن را به عنوان فروشنده مىآورد ، نيروى زنانگى و سرمايهء عصمت و عفاف او را استخدام مىكند و وسيلهء پول درآوردن و خالى كردن جيبها قرار مىدهد . يك فروشنده بايد كالا را همان طورى كه هست به مشترى ارائه دهد ولى يك دختر خوشگل فروشنده با ادا و اطوار و ژستهاى زنانه و در معرض قراردادن جاذبهء جنسى خود مشترى را جلب مىكند . بسيارى از افراد كه اصلًا مشترى نيستند براى اينكه چند دقيقه با او حرف بزنند يك چيزى هم مىخرند .\r\nآيا اين فعاليت اجتماعى است ؟ آيا اين تجارت است يا كلاهبردارى و رذالت ؟ .\r\nمىگويند زن را توى كيسهء سياه نپيچيد .\r\nما نمىگوييم زن خود را در كيسهء سياه بپيچيد ولى آيا بايد طورى لباس بپوشد و در اجتماع عمومى ظاهر شود كه برجستگى پستانهايش را هم به مردان شهوتران و چشم چران نشان بدهد و از آن‌طور كه هست بهتر و جاذبتر براى آنها جلوه دهد ؟ از وسائل مصنوعى در زير لباس استفاده كند تا چاقى و زيبايى مصنوعى را هم براى فريفتن و دل ربودن مردان بيگانه به مدد بگيرد ؟ اين مدها و لباسهاى تحريك آميز براى چه به وجود آمده است ؟ آيا براى اين است كه بانوان آن لباسها را براى همسرانشان بپوشند ؟ ! اين كفشهاى پاشنه بلند براى چيست ؟ جز براى اين است كه حركات ماهيچه‌هاى كفل را به ديگران نشان دهد ؟ آيا لباسهايى كه نازك كارىها و برجستگيهاى بدن را نشان مىدهد جز براى تهييج مردان و براى صيادى است ؟ عملًا غالب خانمهايى كه از اين نوع كفشها و لباسها و آرايشها استفاده مىكنند تنها مردى را كه در نظر نمىگيرند شوهران خودشان است .\r\nزن مىتواند در ميان زنان و در ميان محارم خود از هر نوع لباس و آرايشى استفاده كند اما متأسفانه تقليد از زنان غربى براى هدف و منظور ديگرى است .\r\nغريزهء خودآرايى و شكارچىگرى در زن غريزهء عجيبى است . واى اگر مردان هم به آن دامن بزنند و مدسازان و طراحان نواقص كار آنان را بر طرف كنند و مصلحين اجتماع ! هم تشويق كنند .\r\nاگر دختران در اجتماعات عمومى لباس ساده بپوشند ، كفش ساده به پا كنند ، با چادر يا با پالتو و روسرى كامل به مدرسه و دانشگاه بروند ، آيا در چنين شرايطى بهتر\r\n\r\n","description":"","footnote":"","page_name":" 453 ","page_number":453},
  {"content":"\r\n\r\nدرس مىخوانند يا با وضعى كه مشاهده مىكنيم ؟ اصولًا اگر التذاذهاى جنسى و منظورهاى شهوانى در كار نيست چه اصرارى است كه بيرون رفتن زن به اين شكل باشد ؟ چرا اصرار مىورزند كه دبيرستانهاى مختلط به وجود آورند ؟ .\r\nمن شنيده‌ام در پاكستان معمول بوده است - نمىدانم الآن هم معمول هست يا نه - كه در كلاسهاى دانشگاه بخش پسران و دختران به وسيلهء پرده‌اى از يكديگر جدا باشد و فقط استادى كه پشت تريبون قرار مىگيرد مشرف بر هر دو باشد . آيا بدين طريق درس خواندن چه اشكالى دارد ؟\r\n\r\n","description":"","footnote":"","page_name":" 454 ","page_number":454},
  {"content":"\r\n\r\n\r\nافزايش التهابها\r\nيك ايراد ديگر كه بر حجاب گرفته‌اند اين است كه ايجاد حريم ميان زن و مرد بر اشتياقها و التهابها مىافزايد و طبق اصل « الْانْسانُ حَريصٌ عَلى ما مُنِعَ مِنْهُ » حرص و ولع نسبت به اعمال جنسى را در زن و مرد بيشتر مىكند . به علاوه ، سركوب كردن غرايز موجب انواع اختلالهاى روانى و بيماريهاى روحى مىگردد .\r\nدر روانشناسى جديد و مخصوصاً در مكتب روانكاوى فرويد روى محروميتها و ناكاميها بسيار تكيه شده است . فرويد مىگويد ناكاميها معلول قيود اجتماعى است ، و پيشنهاد مىكند كه تا ممكن است بايد غريزه را آزاد گذاشت تا ناكامى و عوارض ناشى از آن پيش نيايد .\r\nبرتراند راسل در صفحه 69 و 70 ( ترجمهء فارسى ) كتاب جهانى كه من مىشناسم مىگويد :\r\n« اثر معمولى تحريم ، عبارت از تحريك حس كنجكاوى عمومى است . و اين تأثير ، هم در مورد ادبيات مستهجن و هم در موارد ديگر مصداق پيدا مىكند . . . اكنون براى اثر تحريم مثالى مىزنم : فيلسوف يونانى « امپدكل » جويدن برگهاى شجرة الغار را خيلى شرم‌آور و زشت مىپنداشت . او هميشه جزع و فزع مىكرد از اينكه بايد ده\r\n\r\n","description":"","footnote":"","page_name":" 455 ","page_number":455},
  {"content":"\r\n\r\nهزار سال به علت جويدن برگ درخت غار در ظلمات خارجى ( دوزخ ) به سر برد .\r\nهيچ وقت مرا از جويدن برگ غار نهى نكرده‌اند و من هم تاكنون برگ چنين درختى را نجويده‌ام ولى به « امپد كل » تلقين شده بود كه نبايد اين كار را بكند و او هم برگ درخت غار را جويد . » .\r\nسپس در جواب اين سؤال كه « آيا شما عقيده داريد انتشار موضوعهاى منافى عفّت علاقهء مردم را به آنها زياد نمىكند ؟ » جواب مىدهد :\r\n« علاقهء مردم نسبت بدانها نقصان مىيابد . فرض كنيد چاپ و انتشار كارت پستال‌هاى منافى عفت مجاز و آزاد گردد . اگر چنين چيزى بشود اين اوراق براى مدت يك سال يا دو سال مورد استقبال واقع شده سپس مردم از آن خسته مىشوند و ديگر كسى حتى به آنها نگاه هم نخواهد كرد . » .\r\nپاسخ اين ايراد اين است كه درست است كه ناكامى ، بالخصوص ناكامى جنسى ، عوارض وخيم و ناگوارى دارد و مبارزه با اقتضاى غرايز در حدودى كه مورد نياز طبيعت است غلط است ، ولى برداشتن قيود اجتماعى مشكل را حل نمىكند بلكه بر آن مىافزايد .\r\nدر مورد غريزهء جنسى و برخى غرايز ديگر برداشتن قيود ، عشق به مفهوم واقعى را مىميراند ولى طبيعت را هرزه و بىبند و بار مىكند . در اين مورد هرچه عرضه بيشتر گردد هوس و ميل به تنوع افزايش مىيابد .\r\nاينكه راسل مىگويد : « اگر پخش عكسهاى منافى عفت مجاز بشود پس از مدتى مردم خسته خواهند شد و نگاه نخواهند كرد » دربارهء يك عكس بالخصوص و يك نوع بىعفتى بالخصوص صادق است ، ولى در مورد مطلق بىعفتىها صادق نيست يعنى از يك نوع خاص بىعفتى خستگى پيدا مىشود ولى نه بدين معنى كه تمايل به عفاف جانشين آن شود بلكه بدين معنى كه آتش و عطش روحى زبانه مىكشد و نوعى ديگر را تقاضا مىكند ؛ و اين تقاضاها هرگز تمام شدنى نيست .\r\nخود راسل در كتاب زناشويى و اخلاق اعتراف مىكند كه عطش روحى در مسائل جنسى غير از حرارت جسمى است . آنچه با ارضاء تسكين مىيابد حرارت جسمى\r\n\r\n","description":"","footnote":"","page_name":" 456 ","page_number":456},
  {"content":"\r\n\r\nاست نه عطش روحى .\r\nبدين نكته بايد توجه كرد كه آزادى در مسائل جنسى سبب شعله‌ور شدن شهوات به صورت حرص و آز مىگردد ، از نوع حرص و آزهايى كه در صاحبان حرمسراهاى رومى و ايرانى و عرب سراغ داريم . ولى ممنوعيت و حريم ، نيروى عشق و تغزّل و تخيّل را به صورت يك احساس عالى و رقيق و لطيف و انسانى تحريك مىكند و رشد مىدهد و تنها در اين هنگام است كه مبدأ و منشأ خلق هنرها و ابداعها و فلسفه‌ها مىگردد .\r\nميان آنچه « عشق » ناميده مىشود و به قول ابن سينا « عشق عفيف » و آنچه به صورت هوس و حرص و آز و حس تملك در مىآيد - با اينكه هر دو روحى و پايان ناپذير است - تفاوت بسيار است . عشق ، عميق و متمركزكنندهء نيروها و يگانه پرست است و اما هوس ، سطحى و پخش كنندهء نيرو و متمايل به تنوع و هرزه صفت است .\r\nحاجتهاى طبيعى بر دو قسم است . يك نوع حاجتهاى محدود و سطحى است ؛ مثل خوردن ، خوابيدن . در اين نوع از حاجتها همين كه ظرفيت غريزه اشباع و حاجت جسمانى مرتفع گردد ، رغبت انسان هم از بين مىرود و حتى ممكن است به تنفر و انزجار مبدل گردد . ولى يك نوع ديگر از نيازهاى طبيعى ، عميق و درياصفت و هيجان پذير است مانند پول پرستى و جاه طلبى .\r\nغريزهء جنسى داراى دو جنبه است . از نظر حرارت جسمى از نوع اول است ولى از نظر تمايل روحى دو جنس به يكديگر چنين نيست . براى روشن شدن ، مقايسه‌اى به عمل مىآوريم :\r\nهر جامعه‌اى از لحاظ خوراك يك مقدار معين تقاضا دارد ؛ يعنى اگر كشورى مثلًا بيست ميليون جمعيت داشته باشد مصرف خوراكى آنها معين است كه كمتر از آن نبايد باشد و زيادتر هم اگر باشد نمىتوانند مصرف كنند . فرضاً اگر گندم زياد داشته باشند به دريا مىريزند . دربارهء اين جامعه اگر بپرسيم مصرف خوراك آن در سال چقدر است ، جواب مقدار مشخصى خواهد بود . ولى اگر دربارهء يك جامعه بپرسيم كه از نظر علاقهء افراد به پول چقدر احتياج به ثروت هست ؟ يعنى چقدر پول لازم دارد تا حس پول پرستى همهء افراد آن را اشباع كند به طورى كه اگر باز هم بخواهيم به آنها پول بدهيم بگويند ديگر سير شده‌ايم ، ميل نداريم و نمىتوانيم بگيريم ، جواب اين است كه\r\n\r\n","description":"","footnote":"","page_name":" 457 ","page_number":457},
  {"content":"\r\n\r\nاين خواست حدى نخواهد داشت .\r\nعلم دوستى هم همين حالت را دارد . در حديثى از پيغمبر اكرم صلى الله عليه و آله آمده است :\r\n« مَنهومانِ لا يَشْبَعانِ طالِبُ عِلْمٍ وَ طالِبُ مالٍ » يعنى دو گرسنه هرگز سير نمىشوند : يكى جويندهء علم و ديگر طالب ثروت ، هرچه بيشتر به آنها داده شود اشتهاشان تيزتر مىگردد .\r\nجاه طلبى بشر هم از همين قبيل است . ظرفيت بشر از نظر جاه طلبى پايان ناپذير است . هر فردى هر مقام اجتماعى و هر پست عالى را كه به دست آورد باز هم طالب مقام بالاتر است ؛ و اساساً هرجا كه پاى حس تملك به ميان بيايد از پايان پذيرى خبرى نيست .\r\nغريزهء جنسى دو جنبه دارد : جنبهء جسمانى و جنبهء روحى . از جنبهء جسمى محدود است . از اين نظر يك زن يا دو زن براى اشباع مرد كافى است ، ولى از نظر تنوع طلبى و عطش روحىاى كه در اين ناحيه ممكن است به وجود آيد شكل ديگرى دارد .\r\nقبلًا اشاره كرديم كه حالت روحى مربوط به اين موضوع دو نوع است : يكى آن است كه به اصطلاح « عشق » ناميده مىشود و همان چيزى است كه در ميان فلاسفه و مخصوصاً فلاسفهء الهى مطرح است كه آيا ريشه و هدف عشق واقعى ، جسمى و جنسى است و يا ريشه و هدف ديگرى دارد كه صد در صد روحى است و يا شقّ سومى در كار است و آن اينكه از لحاظ ريشه جنسى است ولى بعد حالت معنوى پيدا مىكند و متوجه هدفهاى غيرجنسى مىگردد ؟ .\r\nاين عطش روحى فعلًا محل بحث ما نيست . اين نوع از عطش هميشه جنبهء فردى و شخصى دارد يعنى به موضوع خاص و شخص خاص تعلق مىگيرد و رابطهء او را با غير او قطع مىكند . اين نوع از عطش در زمينهء محدوديتها و محروميتها به وجود مىآيد .\r\nنوع ديگر عطش روحى آن است كه به صورت حرص و آز درمىآيد كه از شوؤن حس تملك است و يا آميخته‌اى است از دو غريزهء پايان ناپذير : شهوت جنسى و حس تملك . آن همان است كه در صاحبان حرمسراهاى قديم و در اغلب پولداران و غيرپولداران عصر ما وجود دارد . اين نوع از عطش تمايل به تنوع دارد . از يكى سير مىشود و متوجه ديگرى مىگردد . در عين اينكه دهها نفر در اختيار دارد در بند دهها\r\n\r\n","description":"","footnote":"","page_name":" 458 ","page_number":458},
  {"content":"\r\n\r\nنفر ديگر است و همين نوع از عطش است كه در زمينهء بىبند و بارىها و معاشرتهاى به اصطلاح آزاد به وجود مىآيد . اين نوع از عطش است كه « هوس » ناميده مىشود .\r\nهمان‌طور كه در گذشته گفتيم عشق ، عميق و متمركز كنندهء نيروها و تقويت كنندهء نيروى تخيل و يگانه پرست است و اما هوس ، سطحى و پخش كنندهء نيروها و متمايل به تنوع و تفنن و هرزه صفت است .\r\nاين نوع از عطش كه « هوس » ناميده مىشود ارضاء شدنى نيست . اگر مردى در اين مجرا بيفتد ، فرضاً حرمسرايى نظير حرمسراى هارون الرشيد و خسروپرويز داشته باشد پر از زيبا رويان كه سالى يك بار به هريك نوبت نرسد ، باز اگر بشنود كه در اقصى نقاط جهان يك زيباروى ديگر هست ، طالب آن خواهد شد . نمىگويد بس است ديگر سير شده‌ام . حالت جهنم را دارد كه هرچه به آن داده شود باز هم به دنبال زيادتر است . خدا در قرآن مىفرمايد : «  يَوْمَ نَقُولُ لِجَهَنَّمَ هَلِ امْتَلَأْتِ وَ تَقُولُ هَلْ مِنْ مَزِيدٍ  » « 1 » ( به جهنم مىگوييم پرشدى ؟ سير شدى ؟ مىگويد آيا باز هم هست ؟ ) چشم هرگز از ديدن زيبارويان سير نمىشود و دل هم به دنبال چشم مىرود . به قول شاعر :\r\n دل برود چشم چو مايل بود * دست نظر رشته كش دل بود \r\nدر اين گونه حالات ، سير كردن و ارضاء از راه فراوانى امكان ندارد و اگر كسى بخواهد از اين راه وارد شود درست مثل آن است كه بخواهد آتش را با هيزم سير كند .\r\nبه طوركلى در طبيعت انسانى از نظر خواسته‌هاى روحى محدوديت در كار نيست .\r\nانسان روحاً طالب بىنهايت آفريده شده است . وقتى هم كه خواسته‌هاى روحى در مسير ماديات قرار گرفت به هيچ حدى متوقف نمىشود ، رسيدن به هر مرحله‌اى ميل و طلب مرحلهء ديگر را در او به وجود مىآورد .\r\nاشتباه كرده‌اند كسانى كه طغيان نفس امّاره و احساسات شهوانى را تنها معلول محروميتها و عقده‌هاى ناشى از محروميتها دانسته‌اند . همان‌طور كه محروميتها سبب طغيان و شعله‌ور شدن شهوات مىگردد ، پيروى و اطاعت و تسليم مطلق نيز سبب طغيان و شعله‌ور شدن آتش شهوات مىگردد . امثال فرويد آن طرف سكه را خوانده‌اند و از اين طرف سكه غافل مانده‌اند .\r\nناصحان و عارفان ما كاملًا بدين نكته پى برده بودند . در ادبيات فارسى و عربى\r\n\r\n\r\n\r\n\r\n","description":"","footnote":"\r\n( 1 ) . ق / 30\r\n","page_name":" 459 ","page_number":459},
  {"content":"\r\n\r\nزياد بدين نكته اشاره شده است .\r\nسعدى مىگويد :\r\n فرشته خوى شود آدمى ز كم خوردن * وگر خورد چو بهائم بيفتد او چو جماد \r\n مراد هر كه برآرى مطيع امر تو گشت * خلاف نفس كه فرمان دهد چو يافت مراد \r\nبوصيرى مصرى در قصيدهء معروف « بُرده » كه از شاهكارهاى ادبيات اسلامى است و در مدح رسول اكرم صلى الله عليه و آله است و ضمناً پند و اندرزهايى هم دارد مىگويد :\r\n النَّفْسُ كَالطَّفْلِ انْ تُهمِلْهُ شَبَّ عَلى * حُبِّ الرِّضاعِ وَ انْ تَفْطِمْهُ يَنْفَطِمُ \r\nيعنى نفس همچون طفلى است كه به پستان علاقه‌مند است . اگر او را به حال خود بگذارى با همين ميل باقى مىماند و روز به روز ريشه دارتر مىشود و اگر او را از شير بگيرى به ترك پستان خو مىگيرد . ديگرى مىگويد :\r\n النَّفْسُ راغِبَةٌ اذا رَغَّبْتَها * وَاذا تُرَدُّ الى قَليلٍ تَقْنَعُ \r\nيعنى هرچه موجبات رغبت نفس را فراهم كنى بر رغبت مىافزايد ولى اگر او را به كم عادت دهى قناعت پيشه مىكند .\r\nاشتباه فرويد و امثال او در اين است كه پنداشته‌اند تنها راه آرام كردن غرايز ارضاء و اشباع بىحد و حصر آنهاست . اينها فقط متوجه محدوديتها و ممنوعيتها و عواقب سوء آنها شده‌اند و مدعى هستند كه قيد و ممنوعيت ، غريزه را عاصى و منحرف و سركش و ناآرام مىسازد . طرحشان اين است كه براى ايجاد آرامش اين غريزه بايد به آن آزادى مطلق داد ، آن هم بدين معنى كه به زن اجازهء هر جلوه‌گرى و به مرد اجازهء هر تماسى داده شود .\r\nاينها چون يك طرف قضيه را خوانده‌اند توجه نكرده‌اند كه همان‌طور كه محدوديت و ممنوعيت ، غريزه را سركوب و توليد عقده مىكند ، رها كردن و تسليم شدن و در معرض تحريكات و تهييجات درآوردن آن را ديوانه مىسازد ، و چون اين امكان وجود ندارد كه هر خواسته‌اى براى هر فردى برآورده شود ، بلكه امكان ندارد همهء خواسته‌هاى بىپايان يك فرد برآورده شود ، غريزه بدتر سركوب مىشود و عقدهء روحى به وجود مىآيد .\r\nبه عقيدهء ما براى آرامش غريزه دو چيز لازم است : يكى ارضاء غريزه در حد\r\n\r\n","description":"","footnote":"","page_name":" 460 ","page_number":460},
  {"content":"\r\n\r\nحاجت طبيعى ، و ديگر جلوگيرى از تهييج و تحريك آن .\r\nانسان از لحاظ حوائج طبيعى مانند چاه نفت است كه تراكم و تجمع گازهاى داخلى آن خطر انفجار را به وجود مىآورد . در اين صورت بايد گاز آن را خارج كرد و به آتش داد ولى اين آتش را هرگز با طعمهء زياد نمىتوان سير كرد .\r\nاينكه اجتماع به وسائل مختلف سمعى و بصرى و لمسى موجبات هيجان غريزه را فراهم كند و آنگاه بخواهد با ارضاء ، غريزهء ديوانه شده را آرام كند ميسر نخواهد شد .\r\nهرگز بدين وسيله نمىتوان آرامش و رضايت ايجاد كرد ، بلكه بر اضطراب و تلاطم و نارضايى غريزه با هزاران عوارض روانى و جنايات ناشى از آن افزوده مىشود .\r\nتحريك و تهييج بىحساب غريزهء جنسى عوارض وخيم ديگرى نظير بلوغهاى زودرس و پيرى و فرسودگى نيز دارد .\r\nاز اينجا معلوم مىشود كه عارفان و نكته سنجان ما كه مىگويند :\r\n مراد هركه برآرى مطيع نفس تو گشت * خلاف نفس كه فرمان دهد چو يافت مراد \r\nبا روشن بينى و روشن ضميرى عارفانهء خود به نكاتى برخورد كرده‌اند كه اين آقايان روانشناس روانكاو كه در عصر علوم نامشان جهان را پر كرده متوجه نشده‌اند .\r\nاما اينكه مىگويند : « الْانْسانُ حَريصٌ عَلى ما مُنعَ مِنْه » مطلب صحيحى است ولى نيازمند به توضيح است . انسان به چيزى حرص مىورزد كه هم از آن ممنوع شود و هم به سوى آن تحريك شود ؛ به اصطلاح تمناى چيزى را در وجود شخصى بيدار كنند و آنگاه او را ممنوع سازند . اما اگر امرى اصلًا عرضه نشود يا كمتر عرضه شود ، حرص و ولع هم نسبت بدان كمتر خواهد بود .\r\nفرويد كه طرفدار سرسخت آزادى غريزهء جنسى بود ، خود متوجه شد كه خطا رفته است ، لذا پيشنهاد كرد كه بايد آن را از راه خاص خودش به مسير ديگرى منحرف كرد و به مسائل علمى و هنرى نظير نقاشى و غيره منعطف ساخت و به اصطلاح طرفدار تصعيد شد ؛ زيرا تجربه و آمار نشان داده بود كه با برداشتن قيود اجتماعى ، بيماريها و عوارض روانى ناشى از غريزهء جنسى بيشتر شده است . من نمىدانم آقاى فرويد كه طرفدار تصعيد است از چه راه آن را پيشنهاد مىكند . آيا جز از طريق محدود كردن است ؟ .\r\nدر گذشته افراد بىخبر به دانشجويان بىخبرتر از خود مىگفتند انحراف جنسى ،\r\n\r\n","description":"","footnote":"","page_name":" 461 ","page_number":461},
  {"content":"\r\n\r\nيعنى هم جنس بازى ، فقط در ميان شرقيها رايج است و علتش هم دسترسى نداشتن به زن بر اثر قيود زياد و حجاب است . اما طولى نكشيد كه معلوم شد رواج اين عمل زشت در ميان اروپاييها صد درجه بيشتر از شرقيهاست .\r\nما انكار نمىكنيم كه دسترسى نداشتن به زن موجب انحراف مىشود و بايد شرايط ازدواج قانونى را سهل كرد ، ولى بدون شك آن مقدار كه تبرّج و خودنمايى زن در اجتماع و معاشرتهاى آزاد سبب انحراف جنسى مىشود به مراتب بيشتر از آن است كه محروميت و دست نارسى سبب مىگردد .\r\nاگر در مشرق زمين محروميتها باعث انحراف جنسى و همجنس بازى شده است ، در اروپا شهوترانيهاى زياد باعث اين انحراف گشته است ، تا آنجا كه در بعضى كشورها - همان‌طور كه در روزنامه‌هاى خبرى خوانديم - رسمى و قانونى شد ، و گفته شد چون ملت انگلستان عملًا اين كار را پذيرفته است قوهء مقننه بايد از ملت پيروى كند ، يعنى نوعى رفراندوم قهرى صورت گرفته است . بالاتر اينكه در مجله‌اى خواندم در بعضى كشورهاى اروپايى پسرها رسماً با يكديگر ازدواج مىكنند .\r\nدر شرق هم محرومين آن قدر سبب رواج انحراف جنسى نبودند كه صاحبان حرمسراها بودند ، و به اصطلاح اعراب اين انحراف از « بلاط » ملوك و سلاطين آغاز شده است .\r\n\r\n","description":"","footnote":"","page_name":" 462 ","page_number":462},
  {"content":"\r\n\r\n\r\nبخش پنجم : حجاب اسلامى\r\n* آيات سورهء نور .\r\n* استيذان .\r\n* نگاه مرد و پوشش زن .\r\n* ستر عورت و اخلاق تابو .\r\n* استثناها در آيهء پوشش .\r\n* آيات سورهء نور .\r\n* آيات سورهء احزاب .\r\n* بررسى .\r\n* چهره و دودست تا مچ .\r\n* ادلهء موافق .\r\n* ادلهء مخالف .\r\n* شركت زن در مجامع .\r\n* فتاوى .\r\n* كتمان يا اظهار ؟ .\r\n* دو مسألهء ديگر\r\n\r\n","description":"","footnote":"","page_name":" 463 ","page_number":463},
  {"content":"\r\n . \r\n","description":"","footnote":"","page_name":" 464 ","page_number":464},
  {"content":"\r\n\r\nاين بحث را از قرآن شروع مىكنيم . آيات مربوط بدين موضوع در دو سوره از قرآن آمده است ، يكى سورهء نور و ديگر سورهء احزاب . ما تفسير آيات را بيان مىكنيم و سپس به مسائل فقهى و بحث روايات و نقل فتواى فقها مىپردازيم . در سورهء نور آيه‌اى كه مربوط به مطلب است آيهء 31 مىباشد . چند آيهء قبل از آن آيه متعرض وظيفهء اذن گرفتن براى ورود در منازل است و در حكم مقدمهء اين آيه مىباشد . تفسير آيات را از آنجا شروع مىكنيم :\r\n     يا أَيُّهَا الَّذِينَ آمَنُوا لا تَدْخُلُوا بُيُوتاً غَيْرَ بُيُوتِكُمْ حَتَّى تَسْتَأْنِسُوا وَ تُسَلِّمُوا عَلى أَهْلِها ذلِكُمْ خَيْرٌ لَكُمْ لَعَلَّكُمْ تَذَكَّرُونَ ( 27 ) فَإِنْ لَمْ تَجِدُوا فِيها أَحَداً فَلا تَدْخُلُوها حَتَّى يُؤْذَنَ لَكُمْ وَ إِنْ قِيلَ لَكُمُ ارْجِعُوا فَارْجِعُوا هُوَ أَزْكى لَكُمْ وَ اللَّهُ بِما تَعْمَلُونَ عَلِيمٌ ( 28 ) لَيْسَ عَلَيْكُمْ جُناحٌ أَنْ تَدْخُلُوا بُيُوتاً غَيْرَ مَسْكُونَةٍ فِيها مَتاعٌ لَكُمْ وَ اللَّهُ يَعْلَمُ ما تُبْدُونَ وَ ما تَكْتُمُونَ ( 29 ) قُلْ لِلْمُؤْمِنِينَ يَغُضُّوا مِنْ أَبْصارِهِمْ وَ يَحْفَظُوا فُرُوجَهُمْ ذلِكَ أَزْكى لَهُمْ إِنَّ اللَّهَ خَبِيرٌ بِما يَصْنَعُونَ ( 30 ) وَ قُلْ لِلْمُؤْمِناتِ يَغْضُضْنَ مِنْ أَبْصارِهِنَّ وَ يَحْفَظْنَ فُرُوجَهُنَّ وَ لا يُبْدِينَ زِينَتَهُنَّ إِلَّا ما ظَهَرَ مِنْها وَ لْيَضْرِبْنَ بِخُمُرِهِنَّ عَلى جُيُوبِهِنَّ وَ لا يُبْدِينَ زِينَتَهُنَّ إِلَّا لِبُعُولَتِهِنَّ أَوْ آبائِهِنَّ أَوْ آباءِ بُعُولَتِهِنَّ     \r\n\r\n","description":"","footnote":"","page_name":" 465 ","page_number":465},
  {"content":"\r\n\r\n     أَوْ أَبْنائِهِنَّ أَوْ أَبْناءِ بُعُولَتِهِنَّ أَوْ إِخْوانِهِنَّ أَوْ بَنِي إِخْوانِهِنَّ أَوْ بَنِي أَخَواتِهِنَّ أَوْ نِسائِهِنَّ أَوْ ما مَلَكَتْ أَيْمانُهُنَّ أَوِ التَّابِعِينَ غَيْرِ أُولِي الْإِرْبَةِ مِنَ الرِّجالِ أَوِ الطِّفْلِ الَّذِينَ لَمْ يَظْهَرُوا عَلى عَوْراتِ النِّساءِ ، وَ لا يَضْرِبْنَ بِأَرْجُلِهِنَّ لِيُعْلَمَ ما يُخْفِينَ مِنْ زِينَتِهِنَّ وَ تُوبُوا إِلَى اللَّهِ جَمِيعاً أَيُّهَا الْمُؤْمِنُونَ لَعَلَّكُمْ تُفْلِحُونَ ( 31 ) .      .\r\nاى كسانى كه ايمان آورديد ! به خانهء ديگران داخل نشويد مگر آنكه قبلًا آنان را آگاه سازيد . و بر اهل خانه سلام كنيد . اين براى شما بهتر است . باشد كه پند گيريد .\r\nاگر كسى را در خانه نيافتيد داخل نشويد تا به شما اجازه داده شود . اگر گفته شد بازگرديد ، بازگرديد كه پاكيزه‌تر است براى شما . خدا بدانچه انجام مىدهيد داناست .\r\nباكى نيست كه در خانه‌هايى كه محل سكنا نيست و نفعى در آنجا داريد ( بدون اجازه ) داخل شويد . خدا آنچه را آشكار مىكنيد و آنچه را نهان مىداريد آگاه است .\r\nبه مردان مؤمن بگو ديدگان فرو خوابانند و دامنها حفظ كنند . اين براى شما پاكيزه‌تر است . خدا بدانچه مىكنيد آگاه است .\r\nبه زنان مؤمنه بگو ديدگان خويش فرو خوابانند و دامنهاى خويش حفظ كنند و زيور خويش آشكار نكنند مگر آنچه پيداست ، سرپوشهاى خويش بر گريبانها بزنند ، زيور خويش آشكار نكنند مگر براى شوهران يا پدران يا پدرشوهران يا پسران يا پسرشوهران يا برادران يا برادرزادگان يا خواهرزادگان يا زنان يا مملوكانشان يا مردان طفيلى كه حاجت به زن ندارند يا كودكانى كه از راز زنان آگاه نيستند ( يا بر كامجويى از زنان توانا نيستند ) و پاى به زمين نكوبند كه زيورهاى مخفىشان دانسته شود . اى گروه مؤمنان ! همگى به سوى خداوند توبه بريد ، باشد كه رستگار شويد .\r\nمفاد آيهء اول و دوم اين است كه مؤمنين نبايد سر زده و بدون اجازه به خانهء كسى داخل شوند . در آيهء سوم مكانهاى عمومى و جاهايى كه براى سكونت نيست از اين دستور استثنا مىگردد . سپس دو آيهء ديگر مربوط به وظايف زن و مرد است در معاشرت با يكديگر كه شامل چند قسمت است :\r\n1 . هر مسلمان ، چه مرد و چه زن ، بايد از چشم چرانى و نظربازى اجتناب كند .\r\n2 . مسلمان ، خواه مرد يا زن ، بايد پاكدامن باشد و عورت خود را از ديگران\r\n\r\n","description":"","footnote":"","page_name":" 466 ","page_number":466},
  {"content":"\r\n\r\nبپوشد .\r\n3 . زنان بايد پوشش داشته باشند و آرايش و زيور خود را بر ديگران آشكار نسازند و درصدد تحريك و جلب توجه مردان برنيايند .\r\n4 . دو استثنا براى لزوم پوشش زن ذكر شده كه يكى با جملهء «  وَ لا يُبْدِينَ زِينَتَهُنَّ إِلَّا ما ظَهَرَ مِنْها  » بيان شده است و نسبت به عموم مردان است و ديگرى با جملهء «  وَ لا يُبْدِينَ زِينَتَهُنَّ إِلَّا لِبُعُولَتِهِنَّ  الخ » ذكر شده و نداشتن پوشش را براى زن نسبت به عدهء خاصى تجويز مىكند .\r\nما به ترتيب در مفاد اين آيات بحث مىكنيم .\r\n\r\n","description":"","footnote":"","page_name":" 467 ","page_number":467},
  {"content":"\r\n\r\n\r\nاستيذان\r\nاز نظر اسلام هيچ كس حق ندارد بدون اطلاع و اجازهء قبلى به خانهء ديگرى داخل شود .\r\nدر بين اعراب ، در محيطى كه قرآن نازل شده است ، معمول نبوده كه كسى براى ورود در منزل ديگران اذن بخواهد . درِ خانه‌ها باز بوده . همان طورى كه الآن هم در دهات ديده مىشود هيچ وقت رسم نبوده است ، چه شب و چه روز ، كه درها را ببندند ، زيرا بستن درها از ترس دزد است و در آنجاها چنين ترسى وجود نداشته است . اولين كسى كه دستور داد براى خانه‌هاى مكه مصراعين يعنى دو لنگه در قرار دهند معاويه بود و هم او دستور داد كه درها را ببندند .\r\nبه هر حال چون درِ خانه‌ها هميشه باز بود و اجازه گرفتن هم بين عربها متداول نبود و حتى اجازه خواستن را نوعى اهانت نسبت به خود مىدانستند سر زده و بى اطلاع قبلى وارد خانه‌هاى يكديگر مىشدند .\r\nاسلام اين رسم غلط را منسوخ كرد ، دستور داد سر زده داخل خانه‌هاى مورد سكونت ديگران نشوند . روشن است كه فلسفهء اين حكم دو چيز است : يكى موضوع ناموس يعنى پوشيده بودن زن ، و از همين جهت اين دستور با آيات پوشش يك جا ذكر شده است . ديگر اينكه هر كسى در محل سكونت خود اسرارى دارد و مايل نيست\r\n\r\n","description":"","footnote":"","page_name":" 468 ","page_number":468},
  {"content":"\r\n\r\nديگران بفهمند . حتى دو نفر رفيق صميمى هم بايد اين نكته را رعايت كنند زيرا ممكن است دو دوست يكرنگ در عين يگانگى و يكرنگى هر كدام از نظر زندگى خصوصى اسرارى داشته باشند كه نخواهند ديگرى بفهمد .\r\nبنابراين نبايد فكر كرد كه دستور استيذان اختصاص دارد به خانه‌هايى كه در آنها زن زندگى مىكند . اين وظيفه ، مطلق و عام است . مردان و زنانى كه مقيد به پوشش هم نيستند ممكن است در خانهء خود وضعى داشته باشند كه نخواهند ديگران آنان را به آن حال ببينند . به هر حال اين دستورى است كلّىتر از حجاب ، فلسفه‌اش هم كلّىتر از فلسفهء حجاب است .\r\nجملهء «  حَتَّى تَسْتَأْنِسُوا  » كه به معنى اين است : « تا استعلام نكرده‌ايد وارد نشويد » به عيب سر زده وارد شدن اشعار دارد . اين كلمه از مادهء « انس » است كه نقطهء مقابل وحشت و فزع است . اين كلمه مىفهماند كه ورود شما به خانه‌اى كه ديگران در آن سكونت دارند مىبايد با استعلام و جلب انس باشد ، نبايد سر زده وارد شويد كه موجب وحشت و فزع و ناراحتى گردد .\r\nرواياتى وارد شده كه پيغمبر اكرم صلى الله عليه و آله دستور فرمودند براى استعلام ذكر خدا گفته شود مانند سبحان اللَّه ، يا اللَّه اكبر و غيره . در بين ما معمول است يا اللَّه مىگوييم . اين رسم از همين دستور الهام مىگيرد .\r\nاز رسول اكرم صلى الله عليه و آله سؤال شد آيا حكم اجازه خواستن شامل خانهء فاميل و خويشان نزديك هم مىشود ؟ آيا براى ورود در خانهء مادر يا دخترمان هم بايد اذن بگيريم ؟ در جواب فرمود آيا اگر مادر تو در اتاق خود برهنه باشد و تو سر زده وارد شوى پسنديده است ؟ عرض شد : نه . فرمود پس اذن بگيريد .\r\nرسول اكرم شخصاً اين دستور را اجرا مىكردند و به اصحاب خويش هم توصيه و تأكيد مىكردند . دانشمندان شيعه و سنى نقل كرده‌اند كه رسم پيغمبر اكرم اين بود كه پشت در خانه مىايستاد و مىفرمود : السَّلامُ عَلَيْكُمْ يا اهْلَ الْبَيْتِ . اگر اجازهء ورود مىدادند وارد مىشد و اگر جواب نمىشنيد نوبت دوم و سوم سلام را تكرار مىفرمود ، زيرا واقعاً امكان دارد شخصى كه در خانه است در نوبت اول يا دوم صدا را نشنيده باشد . ولى اگر در نوبت سوم هم جواب نمىشنيد مراجعت مىكرد و مىفرمود يا در خانه نيستند و يا آنكه ميل ندارند ما وارد بشويم . اين دستور را در مورد خانهء دخترش زهرا رضي الله عنه نيز اجرا مىفرمود .\r\n\r\n","description":"","footnote":"","page_name":" 469 ","page_number":469},
  {"content":"\r\n\r\nيك نكته كه بايد در تفسير اين آيه متذكر شويم اين است كه كلمهء « بيوت » جمع « بيت » به معناى اتاق است . در زبان عربى لغتى كه به معنى « خانه » در اصطلاح امروز فارسى به كار مىرود لفظ « دار » است . البته در قسمتى از نقاط ايران مانند خراسان كلمهء « خانه » را نيز به اتاق اطلاق مىكنند . به هر حال بيوت به معناى اتاقهاست و از اينجا چنين نتيجه گرفته مىشود كه استيذان مربوط به داخل شدن در اتاق اشخاص است نه به ورود در حياط منزلها .\r\nولى بايد توجه داشت كه در بين اعراب چون در خانه‌ها هميشه باز بود قهراً حياط جنبهء خصوصى پيدا نمىكرد و اگر كسى مىخواست در خانهء خود فرضاً لخت شود به داخل اتاق مىرفت . ولى در جايى كه حياط حكم اتاق را پيدا كرده است - چنان كه الآن در زندگى ما اين‌طور است - زيرا در بسته است و ديوارها هم بلند است و اگرچه كاملًا مانند اتاق پناهگاه و خلوت شمرده نمىشود ولى بالأخره تاحدى جنبهء خصوصى دارد ، در چنين جاهايى حكم وجوب استيذان در حياط هم جارى است .\r\nدر پايان آيه مىفرمايد : «  ذلِكُمْ خَيْرٌ لَكُمْ لَعَلَّكُمْ تَذَكَّرُونَ  » يعنى اين براى شما بهتر است ( يعنى دستورى كه به شما داديم بىدليل نيست ، فلسفه دارد ، مصلحت شما در آن است ) باشد كه متوجه شويد و مصلحت آن را دريابيد .\r\nسپس در آيهء دوم مىفرمايد : اگر پس از استعلام و استجازه دريافتيد كه كسى در خانه نيست ، وارد نشويد مگر اينكه به شما اجازه داده شود ، مثلًا صاحب خانه كليد خانه را به شما بدهد يا خودش حضور داشته باشد و اجازه بدهد .\r\nبعد مىفرمايد : «  وَ إِنْ قِيلَ لَكُمُ ارْجِعُوا فَارْجِعُوا  » اگر صاحب خانه به شما گفت برگرديد نمىتوانيم شما را بپذيريم ، شما هم برگرديد و ناراحت نشويد .\r\nقبلًا گفتيم اعراب اجازه خواستن را ننگ مىشمردند . و اين از نادانى آنها بود ، كما اينكه الآن هم در اجتماع ما نپذيرفتن وارد ، هر چند به موجب عذرى باشد ، اهانت به وارد تلقى مىشود و اين از نادانى ماست . اگر كسى به در خانه‌اى برود و صاحب خانه بگويد من الآن وقت ندارم شما را بپذيرم ، به او برمىخورد و چه بسا قهر كند و هر جا بنشيند بگويد من رفتم به در منزل فلانى ، مرا راه نداد . اين هم يك نادانى و جهالت است .\r\nما بايد دستور قرآن را در اين باره به كار ببنديم . به كار بستن اين دستور تكلّفات و ناراحتيهاى زيادى را از ما دور مىسازد . يك سلسله دروغها و خلاف گويىها معلول\r\n\r\n","description":"","footnote":"","page_name":" 470 ","page_number":470},
  {"content":"\r\n\r\nهمين رفتار نادرست و توقعهاى نابجاست كه در بين ما رايج مىباشد .\r\nشخصى بدون اطلاع قبلى درِ خانهء شخص ديگرى را مىزند . صاحب خانه ميل ندارد او را بپذيرد ، بسا هست كه كارهاى لازمى دارد و آمدن اين شخص مزاحمت است ، مىگويد بگوييد فلانى در خانه نيست . شخص وارد غالباً اين دروغها را مىفهمد . شخص وارد خلاف مىكند كه بدون تعيين وقت قبلى توقع دارد او را بپذيرند و صاحب خانه هم آن قدر شهامت و صراحت ندارد كه بگويد معذرت مىخواهم فعلًا وقت ندارم بپذيرم ، و اگر بگويد وقت ندارم ، باز آن شخص وارد آن قدر فهم ندارد كه عذر او را بپذيرد ، تا آخر عمر گله مىكند كه رفتم به در خانهء فلان شخص و او مرا نپذيرفت .\r\nاين است كه در اين گونه مواقع ، هم دروغ گفته مىشود و هم رنجش پديد مىآيد .\r\nولى اگر دستور قرآن رعايت شود نه دروغى گفته مىشود و نه رنجشى پديد مىآيد .\r\nلهذا مىفرمايد : «  ذلِكُمْ أَزْكى لَكُمْ  » يعنى اين روش كه به شما ياد داديم براى شما پاكيزه‌تر است .\r\n«  وَ اللَّهُ بِما تَعْمَلُونَ عَلِيمٌ  » يعنى خدا به آنچه مىكنيد داناست .\r\nدر اينجا قضيه‌اى مربوط به مرحوم آية اللَّه بروجردى به ياد دارم نقل مىكنم :\r\nدر سالهايى كه در قم بودم يك وقت يكى از خطباى معروف ايران به قم آمد و اتفاقاً ديد و بازديد ايشان در حجرهء بنده بود . در آنجا از ايشان ديدن مىشد . يك روز در مدت اقامت ايشان در قم ، شخصى در وقت نامناسبى ايشان را به خانهء آية اللَّه بروجردى برده بود . آن موقع يك ساعت قبل از وقت درس ايشان بود و معمولًا ايشان در آن وقت مطالعه مىكردند و كسى را نمىپذيرفتند . در مىزنند و به نوكر مىگويند به آقا بگوييد فلانى به ملاقات شما آمده است . نوكر پيغام را مىرساند و برمىگردد و مىگويد آقا فرمودند من فعلًا مطالعه دارم ، وقت ديگرى تشريف بياوريد . آن شخص محترم هم برگشت و اتفاقاً همان روز به شهر خود مراجعت كرد . همان روز آية اللَّه بروجردى براى درس آمدند ، من را در صحن ديدند و فرمودند : « من بعد از درس براى ديدن فلانى به حجرهء شما مىآيم . » گفتم ايشان رفتند . فرمودند :\r\n« پس وقتى ايشان را ديدى بگو : حال من وقتى تو به ديدن من آمدى مانند حال تو بود وقتى مىخواهى براى ايراد سخنرانى آماده شوى . من دلم مىخواست وقتى با هم ملاقات كنيم كه حواس من جمع باشد و با هم صحبت كنيم و در آن موقع من مطالعه\r\n\r\n","description":"","footnote":"","page_name":" 471 ","page_number":471},
  {"content":"\r\n\r\nداشتم و مىخواستم براى درس بيايم . » .\r\nپس از مدتى من آن شخص را ملاقات كردم و معذرتخواهى آية اللَّه بروجردى را ابلاغ كردم ، و شنيده بودم كه بعضى از افراد وسوسه كرده بودند و به اين مرد محترم گفته بودند : تعمدى در كار بوده كه به تو توهين شود و تو را از در خانه برگردانند . من به آن مرد محترم گفتم :\r\n« آية اللَّه بروجردى مىخواستند به ديدن شما بيايند و چون مطلع شدند كه شما حركت كرديد معذرتخواهى كردند . » .\r\nآن مرد جمله‌اى گفت كه براى من جالب بود . گفت : « نه تنها به من يك ذره برنخورد ، بلكه خيلى هم خوشحال شدم ؛ زيرا ما اروپاييها را مىستاييم كه مردمى صريح هستند و رودرواسيهاى بى جا ندارند . من كه قبلًا از ايشان وقت نگرفته بودم ، غفلت كرده در وقت نامناسبى رفته بودم . من از صراحت اين مرد خوشم آمد كه گفت حالا من كار دارم . آيا اين بهتر بود يا اينكه با ناراحتى مرا مىپذيرفت و دائماً در دلش ناراحت بود و با خود مىگفت اين بلا چه بود كه بر من نازل شد ، وقت مرا گرفت و درس مرا خراب كرد ؟ ! من بسيار خوشحال شدم كه در كمال صراحت و رُك گويى مرا نپذيرفت . چقدر خوب است مرجع مسلمين اين‌طور صريح باشد . » .\r\nبرگرديم به تفسير آيات : در آيهء بعد مىفرمايد :  لَيْسَ عَلَيْكُمْ جُناحٌ أَنْ تَدْخُلُوا بُيُوتاً غَيْرَ مَسْكُونَةٍ فِيها مَتاعٌ لَكُمْ .  در اين آيه استثنا قائل شده است . مفاد آيه اين است كه دستورى كه دربارهء كسب اذن داده شد مخصوص خانه‌هاى مسكونى افراد است و جنبهء خلوتگاه دارد ، اما جاهايى كه اين‌طور نيست و رفت و آمد در آنجا عمومى است اين حكم را ندارد ولو آنكه متعلق به ديگران باشد .\r\nمثلًا اگر شما در يك پاساژ يا شركت يا مغازه كار داريد لازم نيست جلو در بايستيد و اذن ورود بخواهيد . همچنين حمّام عمومى كه درش باز است . در اين موارد كسب اذن لازم نيست . بر شما باكى نيست در خانه‌هايى كه مسكون نيست و در آنجا كارى داريد بدون اجازه وارد شويد .\r\nاز قيد «  فِيها مَتاعٌ لَكُمْ  » فهميده مىشود كه ورود انسان در اين گونه مكانها در صورتى است كه كارى دارد والّا مزاحمت براى صاحبان آن مكانها نبايد فراهم شود .\r\n«  وَ اللَّهُ يَعْلَمُ ما تُبْدُونَ وَ ما تَكْتُمُونَ  » يعنى و خدا به آشكار و نهان شما آگاه است ، از\r\n\r\n","description":"","footnote":"","page_name":" 472 ","page_number":472},
  {"content":"\r\n\r\nقصد و نيت شما باخبر است كه به چه منظور وارد خانه و محل كار كسى مىشويد .\r\nآيهء بعد مىفرمايد : «  قُلْ لِلْمُؤْمِنِينَ يَغُضُّوا مِنْ أَبْصارِهِمْ وَ يَحْفَظُوا فُرُوجَهُمْ . . .  » يعنى بگو به مردان مؤمن كه ديده‌هاى خود را بخوابانند و عورت خويش را حفظ كنند . . .\r\nعين و بصر .\r\nدر اين آيه كلمهء « ابصار » كه جمع بَصَر است به كار رفته است .\r\nفرق است بين كلمهء « بصر » و كلمهء « عين » ، همان طورى كه در فارسى هم فرق است بين كلمهء « ديده » و كلمهء « چشم » . « عين » كه فارسى آن « چشم » است نام عضو مخصوص و معهود است با قطع نظر از كار آن ، ولى كلمهء « بصر » و همچنين فارسى آن « ديده » از آن جهت به چشم اطلاق مىشود كه كار مخصوص « ديدن » ( ابصار ) از آن سر مىزند . لذا اين دو كلمه اگرچه اسم يك عضو مىباشد ولى مورد استعمال آنها تفاوت دارد .\r\nوقتى كه يك شاعر مىخواهد تناسب و زيبايى چشم معشوق را توصيف كند و نظر به عمل ديدن ندارد لفظ « چشم » را به كار مىبرد . در اين مورد استعمال لفظ « ديده » صحيح نيست زيرا در اينجا عنايت به خود چشم است ، به درشتى و ريزى و مشكى يا ميشى يا خمارى بودن آن است ، مثل اينكه شاعر مىگويد :\r\n دو چشم مست تو خوش مىكشند ناز از هم * نمىكنند دو بد مست احتراز از هم \r\nولى وقتى عنايت به كار چشم يعنى عمل ديدن باشد كلمهء « ديده » را به كار مىبرند .\r\nشاعر مىگويد :\r\n« ديده را فايده آن است كه دلبر بيند » .\r\nدر آيهء مورد بحث چون عنايت به كار چشم يعنى عمل ديدن است كلمهء « أبصار » به كار رفته است نه كلمهء « عيون » .\r\nغض و غمض .\r\nكلمهء ديگرى كه در اين آيه به كار رفته است كلمهء « يَغُضّوا » است كه از مادهء « غضّ » است . « غضّ » و « غمض » دو لغت است كه هر دو در مورد چشم به كار مىرود و برخى آن دو را با هم اشتباه مىكنند . بايد معناى اين دو كلمه را نيز مشخص كنيم .\r\n\r\n","description":"","footnote":"","page_name":" 473 ","page_number":473},
  {"content":"\r\n\r\nغمض به معناى برهم گذاردن پلكهاست . مىگويند غمض عين كن . كنايه است از اينكه صرف نظر كن .\r\nچنان كه ملاحظه مىكنيد اين لغت با كلمهء « عين » همراه مىشود نه با كلمهء « بصر » .\r\nولى در مورد كلمهء « غضّ » مىگويند « غضّ بصر » و يا « غضّ نظر » و يا « غضّ طرف » . غضّ به معناى كاهش دادن است و غضّ بصر يعنى كاهش دادن نگاه . در قرآن كريم سورهء لقمان آيهء 19 از زبان لقمان به فرزندش مىگويد : «  وَ اغْضُضْ مِنْ صَوْتِكَ  » يعنى صداى خودت را كاهش بده ، ملايم كن ، فرياد نكن . در آيهء 3 از سورهء حجرات مىفرمايد :  « إِنَّ الَّذِينَ يَغُضُّونَ أَصْواتَهُمْ عِنْدَ رَسُولِ اللَّهِ أُولئِكَ الَّذِينَ امْتَحَنَ اللَّهُ قُلُوبَهُمْ لِلتَّقْوى  » يعنى آنان كه صداى خود را ( هنگام سخن گفتن ) در حضور رسول خدا ملايم مىكنند ، يعنى فرياد برنمى آورند ، آنان كسانى هستند كه خداوند دلهايشان را براى تقوا آزمايش كرده است .\r\nدر حديث معروف هندبن ابى هاله كه اوصاف و شمائل رسول اكرم را توصيف كرده چنين آمده است : « وَ اذا فَرِحَ غَضَّ طَرْفَهُ » « 1 » يعنى وقتى كه خوشحال مىشد چشمها را به حالت نيم خفته درمىآورد . بديهى است كه مقصود اين نيست كه چشمها را روى هم مىگذاشت و يا به طرف مقابل نگاه نمىكرد .\r\nمرحوم مجلسى در بحار اين جمله را اين‌طور تفسير مىكند : « اىْ كَسَرَهُ وَ اطْرَقَ وَ لَمْ يَفْتَحْ عَيْنَهُ . وَ انَّما يَفْعَلُ ذلِكَ لِيَكونَ ابْعَدَ مِنَ الْاشَرِ وَ الْمَرَحِ . » يعنى پلك چشم را مىشكست و سر را به پايين مىانداخت و چشمها را نمىگشود . چنين مىكرد تا از حالت شادى زدگى دور باشد . معمولًا افرادى كه مغلوب احساسات خود هستند هنگامى كه شادى به آنها رو مىآورد بىاختيار چشمها را گشاد مىكنند و قهقهه سر مىدهند و به هيجان مىآيند ، بر خلاف افراد سنگين و باوقار .\r\nعلى عليه السلام در توصيهء معروفش به فرزند خود محمدبن الحنفيّة هنگامى كه در جنگ جمل پرچم را به او داد فرمود : « كوهها اگر از جا كنده شوند تو سر جاى خود باش ، دندانها را روى هم فشار بده ( تا خشم و غضبت تحريك شود ) ، سر خود را به خداوند عاريه بده و پاها را در زمين ميخكوب كن . » آنگاه در آخر اضافه فرمود : « ارْمِ\r\n\r\n\r\n\r\n\r\n","description":"","footnote":"\r\n( 1 ) . تفسير صافى ذيل آيهء 31 از سورهء نور ، نقل از تفسير على بن ابراهيم\r\n","page_name":" 474 ","page_number":474},
  {"content":"\r\n\r\nبِبَصَرِكَ اقْصَى الْقَوْمِ وَ غُضَّ بَصَرَك » « 1 » يعنى تا آخرين نقطهء دشمن را نظر بينداز و چشمها را بخوابان . بديهى است كه مقصود اين نيست كه چشمها را ببند يا نگاه نكن ؛ مقصود اين است كه به يك نقطهء معين مخصوصاً به تجهيزات دشمن خيره نشو .\r\nهمچنين در دستورالعمل عمومى آن حضرت به اصحابش در جنگها مىفرمايد :\r\n« غُضُّوا الْابْصارَ فَانَّهُ ارْبَطُ لِلْجَأْشِ وَ اسْكَنُ لِلْقُلوبِ وَ اميتُوا الْاصْواتَ فَانَّهُ اطْرَدُ لِلْفَشَلِ » « 2 » نگاهها را به تجهيزات دشمن كم كنيد كه اين‌طور دلها محكمتر و آرامتر است . بانگها را كوتاه كنيد كه اين‌طور بهتر سستى را طرد مىكند .\r\nاز همهء اين موارد چنين فهميده مىشود كه معنى « غضّ بصر » كاهش دادن نگاه است ، خيره نشدن و تماشا نكردن و به اصطلاح نظر استقلالى نيفكندن است .\r\nصاحب مجمع البيان در ذيل آيهء مورد بحث ( آيهء سورهء نور ) مىگويد : « اصْلُ الْغَضِّ النُّقْصانُ » يعنى ريشهء معنى « غض » كاهش و كمى است « يُقالُ غَضَّ مِنْ صَوْتِهِ وَ مِنْ بَصَرِهِ اىْ نَقَصَ » يعنى وقتى كه اين ماده به صوت و يا بصر نسبت داده مىشود يعنى آن را كاهش داد . در ذيل تفسير آيهء سورهء حجرات مىگويد :\r\n« غَضَّ بَصَرَهُ اذا ضَعَّفَهُ عَنْ حِدَّةِ النَّظَرِ » يعنى معنى « غَضَّ بَصَرَهُ » اين است كه تند نگاه كردن را كم كرد . راغب اصفهانى در كتاب نفيس مفردات القرآن اين كلمه را عيناً همين‌طور معنى مىكند .\r\nعليهذا در آيهء مورد بحث معناى «  يَغُضُّوا مِنْ أَبْصارِهِمْ  » اين است كه نگاه را كاهش بدهند يعنى خيره نگاه نكنند و به اصطلاح علماى اصول نظرشان آلى باشد نه استقلالى .\r\nتوضيح اينكه يك وقت نگاه انسان به يك شخص براى ورانداز كردن و دقت كردن به خود آن شخص است مانند اينكه بخواهد وضع لباس و كيفيت آرايش او را مورد مطالعه قرار دهد ، مثلًا ببيند كراواتش را چگونه بسته است و موى سرش را چگونه آرايش كرده است . ولى يك وقت ديگر نگاه كردن به شخصى كه با او روبرو است براى اين است كه با او حرف مىزند و چون لازمهء مكالمه نگاه كردن است به او نگاه مىكند .\r\nاين نوع از نگاه كردن كه به عنوان مقدمه و وسيلهء مخاطبه است نظر آلى\r\n\r\n\r\n\r\n\r\n","description":"","footnote":"\r\n( 1 ) . نهج البلاغه خطبهء 11 و وسائل جلد 2 كتاب الجهاد صفحهء 429\r\n( 2 ) . نهج البلاغه خطبهء 222 و وسائل جلد 2 كتاب الجهاد صفحهء 430\r\n","page_name":" 475 ","page_number":475},
  {"content":"\r\n\r\nاست ، ولى نوع اول نظر استقلالى است . پس معنى جمله اين است : به مؤمنين بگو به زنان خيره نشوند و چشم چرانى نكنند .\r\nاين نكته بايد اضافه شود كه برخى از مفسران كه « غضّ بصر » را به معنى ترك نظر گرفته‌اند مدعى هستند كه مقصود ترك نظر به عورت است همچنانكه جملهء بعد نيز ناظر به حفظ عورت از نظر است . و باز همان‌طور كه فقها گفته‌اند ، فرضاً مقصود از « غضّ بصر » ترك نگاه به طوركلى باشد اعم از نگاهى كه به منظور تماشا و التذاذ باشد و يا نگاهى كه لازمهء مخاطبه است ، متعلَّق نگاه ذكر نشده است كه چيست « 1 » ولى اگر چنان كه ما استنباط كرديم مقصود از « غضّ بصر » اين باشد كه خيره نگاه نكنند ، يعنى ناظر به نگاهى باشد كه لازمهء مخاطبه است و مقصود اين است كه چشم چرانى نكنند ، قطعاً متعلَّق غضّ بصر چهره است و بس زيرا آنچه ضرورت اقتضا مىكند همين قدر است . نگاه به غير چهره ( و شايد دو دست تا مچ نيز ) حتى با غضّ بصر نيز جايز نيست .\r\nسَتر عورت .\r\nدر جملهء بعد مىفرمايد : «  وَ يَحْفَظُوا فُرُوجَهُمْ  » يعنى به مؤمنين بگو عورت خويش را حفظ كنند . ممكن است مقصود اين باشد كه پاكدامن باشند و دامن خود را از هرچه كه روا نيست نگهدارى كنند ، يعنى از زنا و فحشاء و هر كار زشتى كه از اين مقوله است .\r\nولى عقيدهء مفسرين اوليهء اسلام و همچنين مفاد اخبار و احاديث وارده اين است كه هر جا در قرآن كلمهء حفظ فرج آمده است مقصود حفظ از زناست جز در اين دو آيه كه به معناى حفظ از نظر است و مقصود وجوب سَتر عورت است . چه اين تفسير را بگيريم يا حفظ فرج را به معنى مطلق پاكدامنى و عفاف بگيريم در هر حال شامل مسألهء ستر عورت مىباشد .\r\nدر جاهليت بين اعراب ستر عورت معمول نبود و اسلام آن را واجب كرد . در دنياى متمدن كنونى نيز عده‌اى از غربيها كشف عورت را تأييد و تشويق مىكنند . دنيا دوباره از اين نظر به سوى همان وضع زمان جاهليت سوق داده مىشود .\r\nراسل در يكى از كتابهايش به نام در تربيت يكى از چيزهايى كه از جملهء اخلاق\r\n\r\n\r\n\r\n\r\n","description":"","footnote":"\r\n( 1 ) . رجوع شود به مستمسك العروة حضرت آية اللَّه حكيم ، ج 5 / ص 191\r\n","page_name":" 476 ","page_number":476},
  {"content":"\r\n\r\nبى منطق و به اصطلاح « اخلاق تابو » مىشمارد همين مسألهء پوشانيدن عورت است .\r\nوى مىگويد چرا پدران و مادران اصرار مىورزند كه عورت خود را از بچه بپوشانند ؟\r\nاين اصرار خود سبب تحريك حس كنجكاوى بچه‌ها مىگردد . اگر كوشش والدين براى كتمان عضو تناسلى نباشد چنين كنجكاوى كاذبى وجود پيدا نخواهد كرد . بايد والدين عورت خود را به بچه‌ها نشان بدهند تا آنها هرچه كه وجود دارد از اول بشناسند .\r\nبعد اضافه مىكند : لااقل گاهى اوقات - مثلًا هفته‌اى يك بار - در صحرا يا حمام برهنه شوند و عورت خود را در معرض ديد بچه‌ها قرار دهند .\r\nراسل مسألهء مخفى كردن عورت را يك « تابو » مىداند . « تابو » از موضوعات بحث جامعه شناسى است و به تحريمهاى ترس‌آور و بىمنطق گفته مىشود كه در ميان ملل وحشى وجود داشته و دارد . به عقيدهء امثال راسل اخلاق رايج در جهان متمدن امروز نيز پر از « تابو » است .\r\nعجيب است كه بشر به نام تمدن مىخواهد به قهقرا و توحش بازگردد . در قرآن كريم كلمهء «  الْجاهِلِيَّةِ الْأُولى  » وارد شده است . شايد اشعار به همين جهت باشد كه جاهليت قديم نخستين جاهليت بوده است . در بعضى از روايات آمده است كه « اىْ سَتَكونُ جاهِليَّةٌ اخْرى » يعنى مفهوم آيه اين است كه به زودى يك جاهليت ديگر هم به وجود خواهد آمد .\r\nقرآن به دنبال دستور ستر عورت مىفرمايد : «  ذلِكَ أَزْكى لَهُمْ  » يعنى اين براى ايشان پاكيزه‌تر است ؛ پوشيدن عورت يك نوع نظافت و پاكى روح است از اينكه بشر دائماً دربارهء مسائل مربوط به اسافل اعضا بينديشد .\r\nقرآن با اين جمله مىخواهد فلسفه و منطق اين كار را بيان كند ، درحقيقت مىخواهد پاسخى به اهل جاهليت قديم و جديد بدهد كه اين ممنوعيتها را بىمنطق و « تابو » نخوانند ، متوجه آثار و منطق آن باشند .\r\nبعد مىفرمايد : «  إِنَّ اللَّهَ خَبِيرٌ بِما يَصْنَعُونَ  » خدا بدانچه مىكنند آگاه است .\r\nدر تاريخ داستانى از رسول اكرم صلى الله عليه و آله در اين زمينه هست . رسول اكرم صلى الله عليه و آله مىفرمايد :\r\n« در كودكى چند بار پيشامدهايى براى من شد و احساس كردم كه يك قوهء غيبى و\r\n\r\n","description":"","footnote":"","page_name":" 477 ","page_number":477},
  {"content":"\r\n\r\nيك مأمور درونى مراقب من است و مرا از ارتكاب بعضى كارها باز مىدارد . از جمله اينكه وقتى كه بچه بودم و با كودكانى بازى مىكردم يك روز يكى از رجال قريش كار ساختمانى داشت و كودكان برحسب حالت كودكى دوست داشتند سنگ و مصالح بنّايى را در دامن گرفته بياورند و نزديك بنا قرار دهند . بچه‌ها طبق معمول عرب پيراهنهاى بلند به تن داشتند و شلوار نداشتند . وقتى كه دامن خود را بالا مىگرفتند عورت آنها مكشوف مىشد . من رفتم يك سنگ در دامن بگيرم . همين كه خواستم دامنم را بلند كنم گويى كسى با دستش زد و دامن مرا انداخت . يك بار ديگر خواستم دامنم را بالا بگيرم باز همان‌طور شد . دانستم كه من نبايد اين كار را بكنم . » « 1 »\r\nدر آيهء بعد مىفرمايد : «  وَ قُلْ لِلْمُؤْمِناتِ يَغْضُضْنَ مِنْ أَبْصارِهِنَّ وَ يَحْفَظْنَ فُرُوجَهُنَّ »  عيناً همان دو تكليف : ترك نظر و پاكدامنى ( پوشانيدن عورت ) را كه براى مردان بيان كردم براى زنان هم ذكر فرموده است .\r\nاز اينجا به خوبى روشن مىشود كه هدف از اين دستورات رعايت مصالح بشر است خواه زن يا مرد . قوانين اسلام بر پايهء تبعيض و تفاوت ميان زن و مرد بنا نشده است و الّا مىبايد همهء اين تكاليف را براى زن قائل شود و براى مرد هيچ وظيفه‌اى مقرر ندارد .\r\nاگر مىبينيم كه وظيفهء « پوشش » به زن اختصاص يافته است از اين جهت است كه ملاك آن مخصوص زن است . چنان كه قبلًا هم يادآورى كرديم زن مظهر جمال و مرد مظهر شيفتگى است . قهراً به زن بايد بگويند خود را در معرض نمايش قرار نده نه به مرد . لهذا با اينكه دستور پوشيدن براى مردان مقرر نشده است عملًا مردان پوشيده‌تر از زنان از منزل بيرون مىروند ، زيرا تمايل مرد به نگاه كردن و چشم چرانى است نه به خودنمايى ، و برعكس تمايل زن بيشتر به خودنمايى است نه به چشم چرانى . تمايل مرد به چشم چرانى ، بيشتر زن را تحريك به خودنمايى مىكند و تمايل به چشم چرانى كمتر در زنان وجود دارد ، لهذا مردان كمتر تمايل به خودنمايى دارند . و به همين جهت « تبرّج » از مختصات زنان است .\r\n\r\n\r\n\r\n\r\n","description":"","footnote":"\r\n( 1 ) . شرح نهج البلاغه ابن ابى الحديد ، خطبهء 190\r\n","page_name":" 478 ","page_number":478},
  {"content":"\r\n\r\nزينت .\r\nدر جملهء بعد مىفرمايد :  وَ لا يُبْدِينَ زِينَتَهُنَّ إِلَّا ما ظَهَرَ مِنْها  . كلمهء « زينت » در عربى از كلمهء « زيور » فارسى اعمّ است ، زيرا زيور به زينتهايى گفته مىشود كه از بدن جدا مىباشد مانند طلاآلات و جواهرات ولى كلمهء « زينت » هم به اين دسته گفته مىشود و هم به آرايشهايى كه به بدن متصل است نظير سرمه و خضاب .\r\nمفاد اين دستور اين است كه زنان نبايد آرايش و زيور خود را آشكار سازند . سپس دو استثنا براى اين وظيفه ذكر شده است كه هر دو را مفصلًا مورد بحث قرار مىدهيم .\r\nاستثناى اول :\r\n«  إِلَّا ما ظَهَرَ مِنْها  » يعنى جز زينتهايى كه آشكار است . از اين عبارت چنين استفاده مىشود كه زينتهاى زن دو نوع است . يك نوع زينتى است كه آشكار است . نوع ديگر زينتى است كه مخفى است مگر آنكه زن عمداً و قصداً بخواهد آن را آشكار كند .\r\nپوشانيدن زينت نوع اول واجب نيست ، اما پوشانيدن زينتهاى نوع دوم واجب است .\r\nاينجاست كه اين پرسش به صورت يك مشكل پيش مىآيد كه زينت آشكار كدام است و زينت نهان كدام ؟ .\r\nدربارهء اين استثنا از قديم ترين زمانها از صحابه و تابعين و ائمهء طاهرين عليهم السلام سؤال مىشده و به آن جواب داده شده است . در تفسير مجمع البيان مىگويد :\r\n« دربارهء اين استثنا سه قول است :\r\nاول اينكه مراد از « زينت آشكار » جامه‌هاست ( جامه‌هاى رو ) و مراد از « زينت نهان » پاى برنجن « 1 » و گوشواره و دستبند است . اين قول از ابن مسعود صحابى معروف نقل شده است .\r\nقول دوم اينكه مراد از زينت ظاهره سرمه و انگشتر و خضاب دست است ، يعنى زينتهايى كه در چهره و دو دست تا مچ واقع مىشود . اين ، قول ابن عباس است .\r\nقول سوم اين است كه مراد از زينت آشكار ، خود چهره و دو دست تا مچ است . اين ،\r\n\r\n\r\n\r\n\r\n","description":"","footnote":"\r\n( 1 ) . نوعى زينت نظير دستبند كه به مچ پا مىبسته‌اند\r\n","page_name":" 479 ","page_number":479},
  {"content":"\r\n\r\nقول ضحّاك و عطاست . » .\r\nدر تفسير صافى ذيل اين جمله يك عده روايات از ائمهء اطهار نقل مىكند كه ما بعد نقل خواهيم كرد .\r\nدر تفسير كشّاف مىگويد :\r\n« زينت عبارت است از چيزهايى كه زن خود را بدانها مىآرايد از قبيل طلاآلات ، سرمه ، خضاب . زينتهاى آشكار از قبيل انگشتر ، حلقه ، سرمه و خضاب مانعى نيست كه آشكار بشود و اما زينتهاى پنهان از قبيل دست برنجن ، پاى برنجن ، بازوبند ، گردنبند ، تاج ، كمربند ، گوشواره بايد پوشانيده شود مگر از عده‌اى كه در خود آيه استثنا شده‌اند . » .\r\nمىگويد :\r\n« در آيه پوشانيدن خود زينتهاى باطنه مطرح شده است نه محلهاى آنها از بدن . اين به خاطر مبالغه در لزوم پوشانيدن آن قسمتهاى از بدن است از قبيل ذراع ، ساق پا ، بازو ، گردن ، سر ، سينه ، گوش . » .\r\nآنگاه صاحب كشّاف پس از بحثى دربارهء موهاى عاريتى كه به موى زن وصل مىشود ، و بحث ديگرى دربارهء تعيين مواضع زينت ظاهره اين بحث را پيش مىكشد كه فلسفهء استثناى زينتهاى ظاهره از قبيل سرمه و خضاب و گلگونه و انگشتر و حلقه و مواضع آنها از قبيل چهره و دو دست چيست ؟ .\r\nدر جواب مىگويد :\r\n« فلسفه‌اش اين است كه پوشانيدن اينها حَرَج است ، كار دشوارى است بر زن . زن چاره‌اى ندارد از اينكه با دو دستش اشياء را بردارد يا بگيرد و چهره‌اش را بگشايد ، خصوصاً در مقام شهادت دادن و در محاكمات و در موقع ازدواج . چاره‌اى ندارد از اينكه در كوچه‌ها راه برود و خواه ناخواه از ساق به پايين‌تر يعنى قدمهايش معلوم\r\n\r\n","description":"","footnote":"","page_name":" 480 ","page_number":480},
  {"content":"\r\n\r\nمىشود ، خصوصاً زنان فقير ( كه جوراب و احياناً كفش ندارند ) . و اين است معنى جملهء «  إِلَّا ما ظَهَرَ مِنْها  » . درحقيقت مقصود اين است : مگر آنچه عادتاً و طبعاً آشكار است و اصل اول ايجاب مىكند كه آشكار باشد . » .\r\nصاحب كشّاف آنگاه وارد فلسفهء استثناى دوم ( محارم ) مىشود . سپس وضع زنان را قبل از نزول اين آيات شرح مىدهد كه گريبانهايشان گشاد و باز بود ، گردن و سينه و اطراف سينه‌شان ديده مىشد و دامن روسريها را معمولًا از پشت سر برمىگرداندند و قهراً قسمتهاى گردن و بناگوش و سينه ديده مىشد .\r\nفخررازى در تفسير كبير پس از اينكه بحثى مىكند دربارهء اينكه آيا لغت « زينت » تنها به زيباييهاى مصنوعى گفته مىشود و يا زيباييهاى طبيعى را هم شامل است و خود رأى دوم را انتخاب مىكند ، مىگويد :\r\n« به عقيدهء كسانى مانند قفال كه مىگويند مراد زيباييهاى طبيعى است ، مقصود از زينت آشكار ، چهره و دو دست تا مچ است در زنها ، و چهره و دو دست و دو پاست در مردها . به عقيدهء قفال چون ضرورت معاشرت ايجاب مىكرده كه چهره و دو دست تا مچ باز باشد و شريعت اسلام شريعت سهل و آسان است پوشانيدن چهره و دو دست تا مچ واجب نشده است . . . و اما كسانى كه زينت را به امور مصنوعى حمل كرده‌اند گفته‌اند مقصود از زينت ظاهره زينت چهره و دستهاست از قبيل وسمه و گلگونه و خضاب و انگشتر . و علت اين استثنا اين است كه پوشانيدن اينها براى زن دشوار است . زن ناچار است كه با دستهاى خود اشياء را بردارد و در مقام شهادت و محاكمه و ازدواج ناچار است چهرهء خويش بگشايد . » .\r\nدربارهء اين استثنا از ائمه اطهار عليهم السلام زياد پرسش شده است و آنها جواب داده‌اند .\r\nما چند روايت از كتب حديث نقل مىكنيم . در تفسير صافى نيز همين روايتها غالباً نقل شده است . ظاهراً در روايات شيعه در اين جهت اختلافى نيست . اينك روايتها :\r\n1 . عَنْ زُرارَةَ عَنْ ابى عَبْدِاللَّهِ عَلَيْهِ السَّلامُ فى قَوْلِهِ تَعالى : « الّا ما ظَهَرَ مِنْها » قالَ :\r\n\r\n","description":"","footnote":"","page_name":" 481 ","page_number":481},
  {"content":"\r\n\r\nالزّينَةُ الظّاهِرَةُ الْكُحْلُ وَالْخاتَمُ « 1 » .\r\nاز امام صادق سؤال شد كه مقصود از زينت آشكار كه پوشيدنش براى زن واجب نيست چيست ؟ فرمود زينت آشكار عبارت است از سرمه و انگشتر .\r\n2 . عَنْ عَلىِّ بْنِ ابْراهيمَ الْقُمّىِّ عَنْ ابى جَعْفَرٍ عليه السلام فى هذِهِ الْايَةِ ، قالَ : هِىَ الثِّيابُ وَالْكُحْلُ وَ الْخاتَمُ وَ خِضابُ الْكَفِّ وَ السِّوارُ . وَالزّينَةُ ثَلاثٌ : زينَةٌ لِلنّاسِ وَ زينَةٌ لِلْمَحْرَمِ وَ زينَةٌ لِلزَّوْجِ ، فَامّا زينَةُ النّاسِ فَقَدْ ذَكَرْناها ، وَ امّا زينَةُ الَمحْرَمِ فَمَوْضِعُ الْقِلادَةِ فَما فَوْقَها وَ الدُّمْلُجُ وَ مادونَهُ وَالْخَلْخالُ وَ ما اسْفَلُ مِنْهُ ، وَ امّا زينَةُ الزَّوْجِ فَالْجَسَدُ كُلُّهُ « 2 » .\r\nامام باقر عليه السلام فرمود : زينت ظاهر عبارت است از جامه ، سرمه ، انگشتر ، خضاب دستها ، النگو . سپس فرمود زينت سه نوع است : يكى براى همهء مردم است و آن همين است كه گفتيم . دوم براى محرمهاست و آن جاى گردنبند به بالاتر و جاى بازوبند به پايين و خلخال به پايين است . سوم زينتى است كه اختصاص به شوهر دارد و آن تمام بدن زن است .\r\n3 . عَنْ ابى بَصيرٍ عَنْ ابى عَبْدِاللَّهِ عليه السلام قالَ سَأَلْتُهُ عَنْ قَوْلِ اللَّهِ عَزَّوَجَلَّ :\r\n«  وَ لا يُبْدِينَ زِينَتَهُنَّ إِلَّا ما ظَهَرَ مِنْها  » . قالَ : الْخاتَمُ وَالْمَسَكَةُ وَ هِىَ الْقُلْبُ « 3 » .\r\nابوبصير مىگويد از امام صادق عليه السلام تفسير «  إِلَّا ما ظَهَرَ  » را خواستم ، فرمود عبارت است از انگشتر و دستبند .\r\n4 . عَنْ بَعْضِ اصْحابِنا عَنْ ابى عَبْدِاللَّهِ عليه السلام قال : قُلْتُ لَهُ : ما يَحِلُّ لِلرَّجُلِ مِنَ الْمَرْأَةِ انْ يَرى اذا لَمْ يَكُنْ مَحْرَماً ؟ قالَ : الْوَجْهُ وَ الْكَفّانِ وَ الْقَدَمانِ « 4 » .\r\nراوى كه يك شيعه است مىگويد : از حضرت صادق عليه السلام پرسيدم كه براى مرد نگاه كردن به چه قسمت از بدن زن جايز است در صورتى كه محرم او نباشد ؟ فرمود چهره و دو كف دست و دو قدم .\r\nاين روايت متضمّن حكم جواز نظر بر وجه و كفّين است نه حكم عدم وجوب\r\n\r\n\r\n\r\n\r\n","description":"","footnote":"\r\n( 1 ) . كافى ، ج 5 / ص 521 و وسائل ج 3 / ص 25\r\n( 2 ) . تفسير صافى ذيل آيهء 31 از سورهء نور ، نقل از تفسير على بن ابراهيم قمى\r\n( 3 ) . كافى ج 5 / ص 521 و وسائل ج 3 / ص 25\r\n( 4 ) . كافى ، ج 5 / ص 521 و وسائل ج 3 / ص 25\r\n","page_name":" 482 ","page_number":482},
  {"content":"\r\n\r\nپوشيدن آنها ، و اينها دو مسألهء جداگانه مىباشند ولى بعداً خواهيم گفت اشكال بيشتر در جواز نظر است نه در عدم وجوب پوشيدن . اگر نظر جايز باشد به طريق اولى پوشيدن واجب نيست . بعداً دراين باره بحث خواهيم كرد .\r\n5 . « اسماء » دختر ابوبكر - كه خواهر عايشه بود - به خانهء پيغمبر اكرم آمد درحالى كه جامه‌هاى نازك و بدن نما پوشيده بود . رسول اكرم روى خويش را از او برگرداند و فرمود :\r\nيا اسْماءُ انَّ الْمَرْأَةَ اذا بَلَغَتِ الْمَحيضَ لَمْ تَصْلُحْ انْ يُرى مِنْها الّا هذا و هذا - وَ اشارَالى كَفِّهِ وَ وَجْهِهِ . .\r\nاى اسماء ! همين كه زن به حد بلوغ رسيد سزاوار نيست چيزى از بدن او ديده شود مگر اين و اين - اشاره فرمود به چهره و قسمت مچ به پايين دست خودش « 1 » اين روايات با نظر ابن عباس و ضحّاك و عطا منطبق است نه با نظر ابن مسعود كه مدعى بوده است مقصود از زينت ظاهره جامه است .\r\nاساساً نظر ابن مسعود قابل توجيه نيست ، زيرا جامه‌اى كه خودبه خود آشكار است جامهء رو است نه جامهء زير ، و در اين صورت معنى ندارد كه گفته شود زنان زينتهاى خود را آشكار نكنند مگر جامهء رو را . جامهء رو قابل پوشاندن نيست تا استثنا شود ؛ بر خلاف چيزهايى كه در كلمات ابن عباس و ضحّاك و عطاست و در روايات شيعهء اماميه آمده است ؛ اينها امورى است كه قابل اين هست كه دستور پوشانيدن يا نپوشانيدن آنها داده شود .\r\nبه هر حال اين روايات مىفهماند كه براى زن پوشانيدن چهره و دستها تا مچ واجب نيست ، حتى آشكار بودن آرايشهاى عادى و معمولى كه در اين قسمتها وجود دارد نظير سرمه و خضاب كه معمولًا زن از آنها خالى نيست و پاك كردن آنها يك عمل فوق العاده به شمار مىرود نيز مانعى ندارد .\r\nاين مطلب را توضيح مىدهيم كه ما اين مسأله را از نظر خودمان بيان مىكنيم و استنباط خودمان را ذكر مىنماييم و اما هر يك از آقايان و خانمها از هركس كه تقليد\r\n\r\n\r\n\r\n\r\n","description":"","footnote":"\r\n( 1 ) . سنن ابوداود ، ج 2 / ص 383\r\n","page_name":" 483 ","page_number":483},
  {"content":"\r\n\r\nمىكنند عملًا بايد تابع فتواى مرجع تقليد خودشان باشند . آنچه ما مىگوييم با فتواى بعضى از مراجع تقليد تطبيق مىكند و ممكن است با فتواى بعضى ديگر تطبيق نكند ( هرچند فتواى مخالفى وجود ندارد ، هرچه هست به اصطلاح احتياط است نه فتواى صريح ) . غرض ما از اين بحث اين است كه شما با متون اسلام از نزديك آشنا شويد و به منطق متين و محكم اسلام مجهز گرديد .\r\nهمه مىدانيم امروز قشر عظيمى از اجتماع كه به غلط خود را « روشنفكر » معرفى مىكنند با نظر بدبينى به اسلام در مسائل مربوط به زن نگاه مىكنند ، نمىدانند اسلام چه گفته است و با فلسفهء اجتماعى اسلام آشنا نيستند و لهذا بدبينىهاى آنها صددرصد بى اساس است . اين دسته نه تنها به پيروى از شهوات خود عملًا مقيد به حجاب و عفاف نيستند بلكه چون با حجاب اسلامى و منطق آن آشنا نيستند اعتقاد پيدا كرده‌اند كه اين يك خرافه است ، دستورى است كه موجب بدبختى بشر است و همين فكر سبب دورى بلكه بيگانگى و خروج آنها از اسلام شده است .\r\nاگر تنها عمل نكردن و پيروى از شهوات بود سهل بود ؛ موضوع ، موضوع انكار اسلام و بىاعتقادى است . شما بايد با منطق و فلسفهء اجتماعى اسلام از نزديك آشنا شويد تا بتوانيد جواب آن اشخاص را در برخوردها بدهيد .\r\nبديهى است تنها خواندن رساله‌هاى عمليّه و آگاهى بر متون فتواها براى اين منظور كافى نيست ، بحثى استدلالى ، هم از جنبهء نقل و هم از جنبهء فلسفهء اجتماعى لازم است .\r\nاين جهت است كه اين بحث را بر ما ضرورى و لازم كرده است و اين است محرك ما در بحث استدلالى با بيان ادلّه و مدارك اين مسأله .\r\nاما اينكه زن نسبت به محارم خود تا چه اندازه حق دارد پوشش نداشته باشد ، روايات و فتاوى مختلف است . آنچه از يك عده روايات استنباط مىشود و بر طبق آن نيز بعضى از فقها فتوا داده‌اند اين است كه از ناف تا زانو از محارم غيرشوهر بايد پوشيده شود .\r\nكيفيت پوشش .\r\nبعد از اين استثنا اين جمله آمده است : «  وَ لْيَضْرِبْنَ بِخُمُرِهِنَّ عَلى جُيُوبِهِنَّ  » يعنى مىبايد روسرى خود را بر روى سينه و گريبان خويش قرار دهند . البته روسرى خصوصيتى ندارد ، مقصود پوشيدن سر و گردن و گريبان است . همان‌طور كه قبلًا از\r\n\r\n","description":"","footnote":"","page_name":" 484 ","page_number":484},
  {"content":"\r\n\r\nتفسير كشّاف نقل كرديم - ديگران نيز همان‌طور گفته‌اند - زنان عرب معمولًا پيراهنهايى مىپوشيدند كه گريبانهايشان باز بود ، دور گردن و سينه را نمىپوشانيد .\r\nروسريهايى هم كه روى سر خود مىانداختند از پشت سر مىآويختند ( همان طورى كه الآن بين مردان عرب متداول است ) ، قهراً گوشها و بناگوشها و گوشواره‌ها و جلو سينه و گردن نمايان مىشد . اين آيه دستور مىدهد كه بايد قسمت آويختهء همان روسريها را از دو طرف روى سينه و گريبان خود بيفكنند تا قسمتهاى ياد شده پوشيده گردد .\r\nابن عباس در تفسير اين جمله گفته است : « تُغَطّى شَعْرَها وَصَدْرَها و تَرائِبَها وَ سَوالِفَها » « 1 » يعنى زن مو و سينه و دور گردن و زير گلوى خود را بپوشاند .\r\nاين آيه حدود پوشش را مشخص مىكند . در ذيل اين آيه شيعه و سنّى روايت كرده‌اند كه :\r\n« روزى در هواى گرم مدينه زنى جوان و زيبا درحالى كه طبق معمول روسرى خود را به پشت گردن انداخته و دور گردن و بناگوشش پيدا بود از كوچه عبور مىكرد .\r\nمردى از اصحاب رسول خدا از طرف مقابل مىآمد . آن منظرهء زيبا سخت نظر او را جلب كرد و چنان غرق تماشاى آن زيبا شد كه از خودش و اطرافش غافل گشت و جلو خودش را نگاه نمىكرد . آن زن وارد كوچه‌اى شد و جوان با چشم خود او را دنبال مىكرد . همان‌طور كه مىرفت ناگهان استخوان يا شيشه‌اى كه از ديوار بيرون آمده بود به صورتش اصابت كرد و صورتش را مجروح ساخت . وقتى به خود آمد كه خون از سر و صورتش جارى شده بود . با همين حال به حضور رسول اكرم رفت و ماجرا را به عرض رساند . اينجا بود كه آيهء مباركه نازل شد :  قُلْ لِلْمُؤْمِنِينَ يَغُضُّوا مِنْ أَبْصارِهِمْ  الى آخر « 2 »\r\n\r\n\r\n\r\n\r\n","description":"","footnote":"\r\n( 1 ) . مجمع البيان ، ذيل آيهء 31 سورهء نور\r\n( 2 ) . كافى ج 5 / ص 521 و وسائل ج 3 / ص 24 و تفسير صافى و تفسير دُرّالمنثور سيوطى ج 5 / ص 40 ذيل همين آيه .\r\nاين نكته بايد يادآورى شود كه معمولًا اين حديث كه از جريان بازبودن بناگوش و دور گردن زنى و نگاههاى شهوت آلود و عمدى مردى حكايت مىكند در كتب اهل حديث و مفسرين به عنوان شأن نزول آيهء «  قُلْ لِلْمُؤْمِنِينَ يَغُضُّوا . . .  » آورده مىشود و در ابتدا چنين به نظر مىرسد كه با آيهء «  وَ قُلْ لِلْمُؤْمِناتِ يَغْضُضْنَ مِنْ أَبْصارِهِنَّ  » سرو كارى ندارد و حال آنكه اين دو آيه با هم نازل شده‌اند و همچنان كه آيهء اول تكليف نگاه مرد را روشن مىكند آيهء دوم به مفاد «  وَ لا يُبْدِينَ زِينَتَهُنَّ إِلَّا ما ظَهَرَ مِنْها وَ لْيَضْرِبْنَ بِخُمُرِهِنَّ عَلى جُيُوبِهِنَّ »  تكليف زنان را روشن مىكند . ظاهراً به همين جهت است كه در تفسير صافى اين حديث را ذيل آيهء دوم نقل كرده است . استدلال ما بدين حديث در اينجا نيز بر همين اساس است .\r\n","page_name":" 485 ","page_number":485},
  {"content":"\r\n\r\nاين تركيب لغوى يعنى تركيب لغت « ضرب » با لغت « على » اين معنى را مىرساند كه چيزى را بر روى چيز ديگر قرار دهند به طورى كه مانع و حاجبى بر او شمرده شود .\r\nدر تفسير كشّاف مىگويد :\r\nضَرَبَتْ بِخِمارِها عَلى جَيْبِها كَقَوْلِكَ ضَرَبْتُ بِيَدى عَلَى الْحائِطِ اذا وَضَعْتَها عَلَيْهِ . .\r\nاين تعبير نظير اين است كه بگوييم دست خود را روى ديوار گذاشتيم .\r\nايضاً در كشّاف در ذيل آيهء 11 از سورهء كهف كه اين تركيب لغوى در آنجا آمده است و مىفرمايد : «  فَضَرَبْنا عَلَى آذانِهِمْ  » مىگويد :\r\nاىْ ضَرَبْنا عَلَيْها حِجاباً مِنْ انْ تَسْمَعَ . .\r\nيعنى بر روى گوشهاى آنها پرده‌اى قرار داديم كه نشنوند .\r\nدر تفسير مجمع البيان در ذيل آيهء مورد بحث مىگويد :\r\n« زنان مأمور شده‌اند كه روسريهاى خود را بر روى سينهء خود بيفكنند تا دور گردن آنان پوشيده شود . گفته شده است كه قبلًا دامنهء روسريها را به پشت سر مىافكندند و سينه هايشان پيدا بود . كلمهء « جيوب » ( گريبانها ) كنايه است از سينه‌ها ، زيرا گريبانهاست كه روى سينه‌ها را مىپوشاند . و گفته شده است كه از آن جهت اين دستور رسيده است كه زنان موها و گوشواره‌ها و گردنهاى خويش را بپوشانند .\r\nابن عباس در ذيل اين آيه گفته است : زن بايد موى و سينه و دور گردن و زير گلوى خويش را بپوشاند . » .\r\nتفسير صافى نيز بعد از ذكر جملهء «  وَ لْيَضْرِبْنَ بِخُمُرِهِنَّ عَلى جُيُوبِهِنَّ  » مىگويد : « براى اينكه گردنها پوشيده شود . » .\r\nبه هر حال منظور اين است كه اين آيه در كمال صراحت حدود پوشش لازم را\r\n\r\n","description":"","footnote":"","page_name":" 486 ","page_number":486},
  {"content":"\r\n\r\nبيان مىكند . مراجعه به تفاسير و روايات اعمّ از شيعه و سنى و مخصوصاً روايات شيعه كاملًا مطلب را روشن مىكند و جاى ترديد در مفهوم آيه باقى نمىگذارد .\r\nاستثناى دوم :\r\n«  وَ لا يُبْدِينَ زِينَتَهُنَّ إِلَّا لِبُعُولَتِهِنَّ  الخ » يعنى زينتهاى خود را آشكار نكنند مگر براى شوهران و . . .\r\nاستثناى اول مقدارى از زينت را كه نمايان بودن آن نسبت به عموم افراد جايز است معين كرد ، اما اين استثنا اشخاص معينى را نام مىبرد كه آشكار نمودن مطلق زينت براى آنان جايز است . در استثناى اول دايرهء مورد استثنا از نظر مواضع تنگتر و از نظر افراد وسيعتر است و در استثناى دوم برعكس است .\r\nغالب اين اشخاص كه در آيه نام برده شده‌اند همان كسانى هستند كه در اصطلاح فقه به نام « محارم » خوانده مىشوند و از اين قرارند :\r\n1 .  لِبُعُولَتِهِنَّ -  شوهران .\r\n2 .  أَوْ آبائِهِنَّ -  پدران .\r\n3 .  أَوْ آباءِ بُعُولَتِهِنَّ -  پدر شوهران .\r\n4 .  أَوْ أَبْنائِهِنَّ -  پسران .\r\n5 .  أَوْ أَبْناءِ بُعُولَتِهِنَّ -  پسر شوهران .\r\n6 .  أَوْ إِخْوانِهِنَّ -  برادران .\r\n7 .  أَوْ بَنِي إِخْوانِهِنَّ -  پسر برادران .\r\n8 .  أَوْ بَنِي أَخَواتِهِنَّ -  پسر خواهران .\r\n9 .  أَوْ نِسائِهِنَّ -  زنان .\r\n10 .  أَوْ ما مَلَكَتْ أَيْمانُهُنَّ -  مملوكان .\r\n11 .  أَوِ التَّابِعِينَ غَيْرِ أُولِي الْإِرْبَةِ -  طفيليانى كه كارى با زن ندارند .\r\n12 .  أَوِ الطِّفْلِ الَّذِينَ لَمْ يَظْهَرُوا عَلى عَوْراتِ النِّساءِ -  كودكانى كه از امور جنسى بى خبرند يا توانايى كار زناشويى ندارند .\r\nدر موارد ذكر شده تنها چهار مورد اخير قابل بحث است :\r\nالف . زنان ( نِسائِهِنَّ ) .\r\nدر اين كلمه سه احتمال داده شده است :\r\n\r\n","description":"","footnote":"","page_name":" 487 ","page_number":487},
  {"content":"\r\n\r\n1 . اينكه مراد زنان مسلمان هستند . مفهوم آيه بنا بر اين قول اين است كه زنان غيرمسلمان نامحرم مىباشند و زن مسلمان بايد خود را از ايشان بپوشاند .\r\n2 . اينكه مراد مطلق زنان است خواه مسلمان يا غيرمسلمان .\r\n3 . اينكه مراد زنهايى است كه در خانه هستند مانند زنان خدمتكار . مفهوم اين تفسير اين است كه هر زنى به غير از زنان داخل خانه به ساير زنان نامحرم است . اين احتمال به كلى مردود است زيرا يكى از مسلّمات و ضروريّات اسلام اين است كه زن به زن محرم است .\r\nاحتمال دوم نيز ضعيف است زيرا كه در اين احتمال نكته‌اى براى اضافهء « نساء » به ضمير وجود ندارد ولى طبق احتمال اول نكتهء اين اضافه اين است كه زنان كفار بيگانه هستند و از خودشان نمىباشند .\r\nحقيقت اين است كه احتمال اول قويترين احتمالات است و رواياتى هم بر طبق آن وارد شده كه برهنه شدن زن مسلمان را در برابر زنان يهوديّه يا نصرانيّه منع كرده است .\r\nدر اين روايات استناد شده است به اينكه زنان غيرمسلمان ممكن است زيبايى زنان مسلمان را براى شوهران يا برادران خود توصيف كنند : لِانَّهُنَّ قَدْ يَصِفْنَ لِازْواجِهِنَّ وَ اخْوَتِهِنَّ . .\r\nبايد توجه داشت كه در اينجا مسأله‌اى وجود دارد و آن اين است كه براى هيچ زن مسلمان جايز نيست كه محاسن يعنى زيباييهاى زن ديگر را براى شوهر خود توصيف كند . وجود اين تكليف زنان مسلمان را در برابر يكديگر تأمين مىدهد ، ولى در مورد زنان غيرمسلمان اطمينان نيست ، ممكن است آنان براى مردان خود از وضع زنان مسلمان سخن بگويند . لهذا به زنان مسلمان دستور داده شده است كه خود را از ايشان بپوشانند . ولى البته آيه صراحت كامل ندارد به اينكه ظاهركردن زينتها و زيباييها در برابر آنها حرام است . لهذا با قرائن و دلائل ديگر ممكن است گفته شود كه اين عمل مكروه است . فقها معمولًا در اين مسأله قائل به وجوب پوشش زن نسبت به زنان غيرمسلمان نيستند و تنها به كراهت بىپوششى فتوا مىدهند .\r\nب . بردگان و مملوكان (  أَوْ ما مَلَكَتْ أَيْمانُهُنَّ )  .\r\nدر اين جمله دو احتمال است : يكى اينكه مراد خصوص كنيزان است و ديگر اينكه مراد مطلق مملوك است و شامل غلامان نيز مىباشد . در اينجا نيز روايات مؤيّد\r\n\r\n","description":"","footnote":"","page_name":" 488 ","page_number":488},
  {"content":"\r\n\r\nتفسير دوم است ولى فتواى فقها با آن هماهنگى ندارد .\r\nدر روايت است كه مردى از مردم عراق - كه به واسطهء مجاورت با ايران معمولًا در اين مسائل سختگيرتر بودند - آمد به مدينه و به حضور امام صادق عليه السلام مشرّف شد . به مناسبتى سخن از مردم مدينه به ميان آمد و آن مرد اعتراض كرد و گفت اينها زنان خود را همراه غلامان مىفرستند و احياناً زنان هنگامى كه مىخواهند سوار شوند به كمك غلامان سوار مىشوند ، مثلًا دست روى شانهء غلامان مىگذارند و سوار مىشوند . امام صادق فرمود اين كار مانعى ندارد ، و آنگاه آيهء 56 از سورهء احزاب را كه مفيد همين معنى است قرائت فرمود : «  لا جُناحَ عَلَيْهِنَّ فِي آبائِهِنَّ وَ لا أَبْنائِهِنَّ وَ لا إِخْوانِهِنَّ وَ لا أَبْناءِ إِخْوانِهِنَّ وَ لا أَبْناءِ أَخَواتِهِنَّ وَ لا نِسائِهِنَّ وَ لا ما مَلَكَتْ أَيْمانُهُنَّ  » يعنى بر زنان در مورد پدران و پسران و برادران و برادرزادگان و خواهرزادگان و زنان و مملوكهايشان باكى نيست . . . « 1 »\r\nبه طوركلى بردگان اعمّ از جنس زن يا مرد از نظر اسلام در بسيارى از احكام استثناهايى دارند . مثلًا از نظر خود پوشش و حرمت نظر ، كنيزان با زنان آزاد فرق مىكنند . بر كنيزان واجب نيست كه سرهاى خود را بپوشانند و حال آنكه بر زنان آزاد لازم است سر خود را بپوشانند . ظاهراً سرّ مطلب خدمتكارى آنهاست . على هذا بعيد نيست كه غلامان نيز چنين استثنائى داشته باشند .\r\nولى همچنانكه گفتيم از نظر فتواى فقها اين حكم بعيد است اما از طرف ديگر حمل جملهء «  أَوْ ما مَلَكَتْ أَيْمانُهُنَّ  » به خصوصِ كنيزان نيز بسيار مستبعد است .\r\nاگر بخواهيم استثناى مملوك را منحصر به كنيزان بدانيم بايد بگوييم زنان آزاد بر يكديگر مطلقاً محرم مىباشند ولى كنيزان براى زنان آزاد محرم نيستند مگر زنان آزادى كه مالك اين كنيزان مىباشند . و وقتى اين مطلب را هم بدين فتوا اضافه كنيم كه بسيارى از فقها پوشش را براى كنيز حتى نسبت به مردان بيگانه واجب ندانسته‌اند نتيجه خيلى عجيب خواهد بود ، زيرا نتيجه اين است كه كنيز بر همهء مردان محرم است و زنان آزاد بر كنيزان نامحرم مىباشند ، يعنى كنيز كاملًا در حكم يك مرد است . البته چنين چيزى درست نيست .\r\n\r\n\r\n\r\n\r\n","description":"","footnote":"\r\n( 1 ) . كافى ج 5 / ص 531\r\n","page_name":" 489 ","page_number":489},
  {"content":"\r\n\r\nج . طفيليانى كه نيازى به زن ندارند (  التَّابِعِينَ غَيْرِ أُولِي الْإِرْبَةِ )  .\r\nقدر مسلّم ، اين جمله ديوانگان و افراد بُلْه را كه داراى شهوت نيستند و جاذبه‌اى را كه در زن است درك نمىكنند شامل مىگردد . بعضيها عموميت بيشترى در آيه قائل شده‌اند و آن را شامل خواجگان حرمسرا نيز دانسته‌اند به استناد اينكه خواجگان نيز حاجتى به زن ندارند .\r\nمحرم دانستن خواجگان و آوردن آنان به حرمسراها در زمانهاى قديم براساس همين فتوا بوده است .\r\nبرخى ديگر در آيه تعميم بيشترى داده‌اند و گفته‌اند شامل فقرا و مساكين نيز مىباشد ، يعنى كسانى كه وضع خاص آنان و شرايط آنان طورى است كه در اين عوالم نيستند . كسى كه براى نانش معطل است و به خاطر لقمهء نانى به دنبال آن مىدود و مخصوصاً با فاصلهء طبقاتىاى كه بين آن دو وجود دارد هرگز به فكر مسائل جنسى نخواهد بود .\r\nولى حقيقت اين است كه اين اندازه توسعه در مفهوم آيه بسيار بعيد است . قدر مسلّم همان طبقهء اول است و اگر بيشتر تعميم دهيم حداكثر اين است كه طبقهء دوم را مشمول آيه بدانيم .\r\nد . كودكانى كه از امور جنسى بىخبرند يا توانايى ندارند (  الطِّفْلِ الَّذِينَ لَمْ يَظْهَرُوا عَلى عَوْراتِ النِّساءِ )  .\r\nاين قسمت را نيز دو جور مىتوان تفسير كرد . كلمهء «  لَمْ يَظْهَرُوا  » از مادهء « ظهور » است و با كلمهء «  عَلى  » متعدى شده است . ممكن است تركيب اين دو كلمه مفهوم « اطلاع » را بدهد . پس معنى چنين مىشود : كودكانى كه بر امور نهانى زنان آگاه نيستند . و ممكن است مفهوم « غلبه و قدرت » را بدهد ، پس معنى چنين مىشود :\r\nكودكانى كه بر استفاده از امور نهانى زنان توانايى ندارند .\r\nطبق احتمال اول مراد بچه‌هاى غيرمميّز هستند كه قدرت تشخيص اين گونه مطالب را ندارند . اما طبق احتمال دوم مقصود بچه‌هايى است كه قدرت بر امور جنسى ندارند يعنى غيربالغ مىباشند هر چند مميّز بوده باشند . طبق احتمال دوم اطفالى كه همه چيز مىفهمند و نزديك به حد بلوغ مىباشند ولى بالغ نمىباشند جزء استثناها هستند . فتواى فقها نيز بر طبق اين تفسير است .\r\n\r\n","description":"","footnote":"","page_name":" 490 ","page_number":490},
  {"content":"\r\n\r\nدر دنبالهء آيه مىفرمايد : «  وَ لا يَضْرِبْنَ بِأَرْجُلِهِنَّ لِيُعْلَمَ ما يُخْفِينَ مِنْ زِينَتِهِنَّ  » يعنى زنان به منظور آشكار ساختن زينتهاى پنهان خود پاى بر زمين نكوبند .\r\nزنان عرب معمولًا خلخال به پا مىكردند و براى اينكه بفهمانند خلخال قيمتى به پا دارند پاى خود را محكم بر زمين مىكوفتند . آيهء كريمه از اين كار هم نهى فرمود .\r\nاز اين دستور مىتوان فهميد كه هر چيزى كه موجب جلب توجه مردان مىگردد مانند استعمال عطرهاى تند و همچنين آرايشهاى جالب نظر در چهره ممنوع است .\r\nبه طوركلى زن در معاشرت نبايد كارى بكند كه موجب تحريك و تهييج و جلب توجه مردان نامحرم گردد .\r\nجملهء آخر آيه چنين است :  وَ تُوبُوا إِلَى اللَّهِ جَمِيعاً أَيُّهَا الْمُؤْمِنُونَ لَعَلَّكُمْ تُفْلِحُونَ .  .\r\nهمه به سوى خدا بازگشت كنيد ، باشد كه رستگار گرديد . دَأب قرآن اين است كه در پايان دستورها مردم را به خدا متوجه مىسازد تا در به كار بستن فرمانهاى او سهل انگار نباشند .\r\n\r\n","description":"","footnote":"","page_name":" 491 ","page_number":491},
  {"content":"\r\n\r\n\r\nآيات ديگر\r\nآيات 58 ، 59 ، 60 سورهء نور نيز مربوط به همين مباحث است . تفسير آنها را نيز ذكر مىكنيم :\r\n   يا أَيُّهَا الَّذِينَ آمَنُوا لِيَسْتَأْذِنْكُمُ الَّذِينَ مَلَكَتْ أَيْمانُكُمْ وَ الَّذِينَ لَمْ يَبْلُغُوا الْحُلُمَ مِنْكُمْ ثَلاثَ مَرَّاتٍ مِنْ قَبْلِ صَلاةِ الْفَجْرِ وَ حِينَ تَضَعُونَ ثِيابَكُمْ مِنَ الظَّهِيرَةِ وَ مِنْ بَعْدِ صَلاةِ الْعِشاءِ ، ثَلاثُ عَوْراتٍ لَكُمْ ، لَيْسَ عَلَيْكُمْ وَ لا عَلَيْهِمْ جُناحٌ بَعْدَهُنَّ طَوَّافُونَ عَلَيْكُمْ بَعْضُكُمْ عَلى بَعْضٍ كَذلِكَ يُبَيِّنُ اللَّهُ لَكُمُ الْآياتِ وَ اللَّهُ عَلِيمٌ حَكِيمٌ ( 58 ) وَ إِذا بَلَغَ الْأَطْفالُ مِنْكُمُ الْحُلُمَ فَلْيَسْتَأْذِنُوا كَمَا اسْتَأْذَنَ الَّذِينَ مِنْ قَبْلِهِمْ كَذلِكَ يُبَيِّنُ اللَّهُ لَكُمْ آياتِهِ وَ اللَّهُ عَلِيمٌ حَكِيمٌ ( 59 ) وَ الْقَواعِدُ مِنَ النِّساءِ اللَّاتِي لا يَرْجُونَ نِكاحاً فَلَيْسَ عَلَيْهِنَّ جُناحٌ أَنْ يَضَعْنَ ثِيابَهُنَّ غَيْرَ مُتَبَرِّجاتٍ بِزِينَةٍ وَ أَنْ يَسْتَعْفِفْنَ خَيْرٌ لَهُنَّ وَ اللَّهُ سَمِيعٌ عَلِيمٌ ( 60 ) .    .\r\nاى كسانى كه ايمان آورده‌ايد ! بايست مملوكهاى شما و كودكان نابالغ شما در سه وقت اجازهء دخول بگيرند : پيش از نماز صبح ، و هنگام نيمروز كه جامه‌هاى خويش مىنهيد ، و بعد از نماز عشاء ( كه آمادهء خواب مىشويد ) . اين سه وقت ، خلوت شماست . در غير اين سه وقت بر شما و بر آنان باكى نيست ( كه بىاجازه وارد\r\n\r\n","description":"","footnote":"","page_name":" 492 ","page_number":492},
  {"content":"\r\n\r\nشوند ) . آنها و شما زياد بر يكديگر مىگذريد . خداوند آيات را چنين بيان مىكند .\r\nخداوند دانا و حكيم است .\r\nو چون كودكان شما به حد بلوغ رسيدند بايد مانند ديگران اجازهء ورود بگيرند .\r\nخداوند آيات خويش را چنين بيان مىكند . خداوند دانا و حكيم است .\r\nزنان بازنشسته كه اميد ازدواج ندارند باكى نيست در حالى كه خود را به زيورى نياراسته‌اند و قصد خودنمايى ندارند جامهء خويش به زمين نهند ، و اگر از اين نيز خوددارى كنند برايشان بهتر است . خداوند شنوا و داناست .\r\nدر اين آيات دو استثناء ، يكى براى قانون كسب اجازه در وقت ورود در اتاق ديگران و ديگر براى قانون پوشش زنان ذكر شده است . آيهء اول و دوم راجع به استثناى اول و آيهء سوم راجع به استثناى دوم است .\r\nقبلًا اين دستور را شرح داديم كه هركس مىخواهد وارد محل خلوت ديگرى شود بايد اعلام كند و با كسب اجازه وارد شود ، و گفتيم اين دستور حتى در مورد محارم نزديك مانند پسر نسبت به مادر ، و پدر نسبت به دختر نيز جارى است . در اين آيات دو طبقه از اين دستور استثنا شده‌اند . براى اين دو طبقه اجازه خواستن فقط در سه نوبت لازم شمرده شده است و در اوقات ديگر لازم دانسته نشده است . اين دو طبقه عبارتند از :\r\n1 .  الَّذِينَ مَلَكَتْ أَيْمانُكُمْ -  مملوكان شما .\r\n2 .  الَّذِينَ لَمْ يَبْلُغُوا الْحُلُمَ مِنْكُمْ -  كودكان نابالغ شما .\r\nسه نوبتى كه اين دو دسته بايد اجازه بخواهند عبارت است از : پيش از نماز صبح ، و هنگام نيمروز كه افراد به خاطر گرما لباس رو را از تن درآورده استراحت مىكنند ، و بعد از نماز عشاء كه هنگام رفتن به رختخواب است .\r\nدر اين مواقع معمولًا زن يا مرد در لباس غيرعادى هستند و چون تازه از خواب برخاسته‌اند ( قبل از نماز صبح ) و يا تازه مىخواهند به خواب روند ( بعد از نماز عشاء ) و يا در حال استراحتند ( وقت ظهر ) معمولًا با لباس خواب بسر مىبرند . در چنين اوقاتى مملوكان و پسران نابالغ بايد با كسب اجازه وارد اتاق شوند ولى در مواقع ديگر به علت احتياج به رفت و آمدهاى مكرر (  طَوَّافُونَ عَلَيْكُمْ بَعْضُكُمْ عَلى بَعْضٍ )  استيذان لازم نيست . در اين آيات سه نكته جلب توجه مىكند :\r\n\r\n","description":"","footnote":"","page_name":" 493 ","page_number":493},
  {"content":"\r\n\r\n1 . اينكه «  الَّذِينَ مَلَكَتْ أَيْمانُكُمْ  » با موصولى كه براى جمع مذكر است  ( الَّذِينَ )  ذكر شده است و حتماً شامل غلامان مىباشد چنان كه در تفاسير و روايات نيز تصريح شده است . از آن جمله روايتى است در كافى از حضرت صادق عليه السلام :\r\nقالَ : هِىَ خاصَّةٌ فِى الرِّجالِ دونَ النِّساءِ . قيلَ : فَالنِّساءُ يَسْتَأْذِنَّ فى هذِهِ الثَّلاثِ ساعاتٍ ؟ قال : لا وَلكِنْ يَدْخُلْنَ وَ يَخْرُجْنَ « 1 » .\r\nاين دستور ( اجازه خواستن در سه نوبت ) مخصوص مردان است . سؤال شد كه آيا زنان بايد اجازه بگيرند ؟ فرمود : نه ، همين‌طور مىآيند و مىروند .\r\nاينكه غلامان در غير اين سه نوبت حق دارند بدون اجازه وارد اتاق زن شوند خود دليل بر اين است كه غلامان نيز وضع استثنائى دارند ، و اين خود شاهدى قوى مىباشد بر اينكه در آيهء پوشش هم كه قبلًا تفسير كرديم جملهء «  ما مَلَكَتْ أَيْمانُهُنَّ  » شامل غلامان نيز مىباشد . حتى در آيه‌اى كه فعلًا مورد بحث است تعبير به «  مَلَكَتْ أَيْمانُكُمْ »  شده است ( با ضمير مذكّر ) يعنى لازم نيست كه برده ، مملوك خود زن باشد .\r\nدر اينجا نبايد اعتراض كرد كه اكنون رسم بردگى منسوخ شده است و برده‌اى وجود ندارد و پافشارى در اين بحثها بىثمر است ، زيرا اولًا روشن شدن نظر اسلام در اين مسائل ما را به هدف كلى اين قوانين كه برخى از آنها مورد ابتلا نيز مىباشد بهتر واقف مىسازد ، و ثانياً اگر فقيه متهوّرى جرأت كند چه بسا حكم غلامان را از راه ملاك و مناط ، به موارد مشابه آن از قبيل خدمتكاران بتواند تعميم دهد .\r\n2 . از جملهء «  طَوَّافُونَ عَلَيْكُمْ بَعْضُكُمْ عَلى بَعْضٍ  » فهميده مىشود : رمز اينكه در مورد غلامان و پسران نابالغ اجازه خواستن واجب نيست اين است كه وجوب استيذان اينها به واسطهء تكرّر آمد و شد موجب حَرَج و واقع شدن در مضيقه است .\r\nدرحقيقت اباحهء در اين موارد نيز از اين باب است كه تكليف موجب دشوارى مىشده است نه از اين جهت كه تكليف ملاك ندارد .\r\nما معتقديم كه ساير استثناهاى باب پوشش مثلًا استثناى وجه و كفّين و همچنين استثناى محارم نيز از همين قبيل است . قبلًا در اين باره بحثى شد . به زودى دوباره\r\n\r\n\r\n\r\n\r\n","description":"","footnote":"\r\n( 1 ) . كافى ج 5 / ص 529\r\n","page_name":" 494 ","page_number":494},
  {"content":"\r\n\r\nمشروحتر بحث خواهيم كرد .\r\n3 . اطفالى كه در اين آيه مكلف شده‌اند كه مانند مردان بزرگ در سه نوبت اجازه بگيرند اطفالى هستند كه به حد بلوغ نرسيده‌اند . بنابراين اطفال نابالغ ولو مميّز و نزديك به بلوغ ، در غير سه وقتى كه آيه تعيين شده است مىتوانند بدون كسب اجازه وارد خلوتگاه شوند .\r\nاين آيه على الظاهر مىتواند قرينه باشد كه مقصود از جملهء «  أَوِ الطِّفْلِ الَّذِينَ لَمْ يَظْهَرُوا عَلى عَوْراتِ النِّساءِ  » كه در آيهء پوشش آمده است و قبلًا دو احتمال در معنى آن داديم اطفال نابالغ است نه اطفال غيرمميّز .\r\nو اما استثنائى كه دربارهء مسألهء پوشش است : «  وَ الْقَواعِدُ مِنَ النِّساءِ اللَّاتِي لا يَرْجُونَ نِكاحاً فَلَيْسَ عَلَيْهِنَّ جُناحٌ . . . »  .\r\nاين سومين استثناست در مسألهء پوشش . استثناى اول و دوم در آيهء 31 همين سوره و استثناى سوم در اين آيه آمده است . در اينجا مىفرمايد :\r\n« زنان از پاافتاده‌اى كه اميدى به ازدواج ندارند مىتوانند لباس روى خود را بر زمين نهند مشروط بر اينكه نخواهند خودنمايى و خودآرايى بكنند . در عين حال اگر جانب عفاف را رعايت كنند و خود را پوشيده دارند بهتر است و خدا شنوا و داناست . » .\r\nمقصود از « قواعد » كيانند ؟ مقصود زنان سالخورده‌اى هستند كه از جنبهء زن بودن بازنشسته شده‌اند ، يعنى ديگر مطلوب مرد - از نظر جنسى - واقع نمىشوند و لذا اميدى به ازدواج ندارند . ممكن است طمع داشته باشند ولى اميد ندارند . جملهء «  أَنْ يَضَعْنَ ثِيابَهُنَّ  » مىفهماند كه زن دو نوع لباس دارد : يكى لباس بيرون و ديگر لباس داخل منزل . آنچه رخصت داده شده است اين است كه زنان سالخورده مىتوانند لباس رو را دربياورند ولى در عين حال به آنها اجازهء خودنمايى و خودآرايى داده نشده است .\r\nدر روايات اسلامى حدود برداشتن پوشش براى زنان سالخورده تعيين گرديده است و ذكر شده كه جايز است روسرى خود را بردارند :\r\nالْحَلَبِىُّ عَنْ ابى عَبْدِاللَّهِ عليه السلام انَّهُ قَرَأَ « * انْ يَضَعْنَ ثِيابَهُنَّ » قالَ : الْخِمارُ وَالْجِلْبابُ .\r\n\r\n","description":"","footnote":"","page_name":" 495 ","page_number":495},
  {"content":"\r\n\r\nقُلْتُ : بَيْنَ يَدَىْ مَنْ كانَ ؟ فَقالَ : بَيْنَ يَدَىْ مَنْ كانَ ، غَيْرَ مُتَبَرِّجَةٍ بِزينَةٍ . فَانْ لَمْ تَفْعَلْ فَهُوَ خَيْرٌ لَها « 1 » .\r\nعبيداللَّه حلبى گفت كه امام صادق فرمود مقصود از «  أَنْ يَضَعْنَ ثِيابَهُنَّ  » روسرى و چهارقد است .\r\nگفتم جلو هركس كه بود ؟ فرمود جلو هركس كه بود اما به شرط اينكه ساده باشد و نخواهد خودآرايى و خودنمايى كند .\r\nاز جملهء «  وَ أَنْ يَسْتَعْفِفْنَ خَيْرٌ لَهُنَّ  » مىتوان يك قانون كلى استنباط كرد و آن اين است كه از نظر اسلام هرقدر زن جانب عفاف و سَتر را بيشتر مراعات كند پسنديده‌تر است و رخصتهاى تسهيلى و ارفاقى كه به حكم ضرورت دربارهء وجه و كفّين و غيره داده شده است اين اصل كلى اخلاقى و منزلى را نبايد از ياد ببرد .\r\n\r\n\r\n\r\n\r\n","description":"","footnote":"\r\n( 1 ) . كافى ج 5 / ص 522 ، وسائل ج 3 / ص 25 و 26\r\n","page_name":" 496 ","page_number":496},
  {"content":"\r\n\r\n\r\nهمسران پيغمبر\r\nآيات اصلى مربوط به وظيفهء پوشش همان آيات سورهء نور بود كه بيان شد . آياتى چند هم در سورهء احزاب است كه مىتوان آنها را در حاشيهء اين مطلب ذكر كرد .\r\nقسمتى از اين آيات مربوط است به زنان رسول خدا و قسمت ديگر دستورهايى است كه دربارهء حفظ حريم عفاف وارد شده است . اما قسمت اول :\r\n  يا نِساءَ النَّبِيِّ لَسْتُنَّ كَأَحَدٍ مِنَ النِّساءِ إِنِ اتَّقَيْتُنَّ فَلا تَخْضَعْنَ بِالْقَوْلِ فَيَطْمَعَ الَّذِي فِي قَلْبِهِ مَرَضٌ وَ قُلْنَ قَوْلًا مَعْرُوفاً ( 32 ) وَ قَرْنَ فِي بُيُوتِكُنَّ وَ لا تَبَرَّجْنَ تَبَرُّجَ الْجاهِلِيَّةِ الْأُولى . . . .  \r\nدر اين دو آيه مخاطب ، زنان پيغمبر اكرم صلى الله عليه و آله مىباشند :\r\n« اى زنان پيغمبر ! شما همچون ساير زنان نيستيد اگر پرهيزكار باشيد . مواظب باشيد كه در سخن نرمش زنانه و شهوت آلود به كار نبريد كه موجب طمع بيماردلان گردد . به خوبى و شايستگى سخن بگوييد . در خانه‌هاى خويشتن قرار گيريد و مانند دوران جاهليت نخستين به خودنمايى و خودآرايى از خانه بيرون نشويد . »\r\n\r\n","description":"","footnote":"","page_name":" 497 ","page_number":497},
  {"content":"\r\n\r\nمقصود از اين دستور زندانى كردن زنان پيغمبر در خانه نيست ، زيرا تاريخ اسلام به صراحت گواه است كه پيغمبر اكرم صلى الله عليه و آله زنان خود را با خود به سفر مىبرد و آنان را از بيرون شدن از خانه منع نمىفرمود . مقصود از اين دستور آن است كه زن به منظور خودنمايى از خانه بيرون نشود و مخصوصاً در مورد زنان پيغمبر اكرم صلى الله عليه و آله اين وظيفه سنگينتر و مؤكدتر است .\r\nآيه 53 سورهء احزاب چنين است :\r\n يا أَيُّهَا الَّذِينَ آمَنُوا لا تَدْخُلُوا بُيُوتَ النَّبِيِّ إِلَّا أَنْ يُؤْذَنَ لَكُمْ إِلى طَعامٍ غَيْرَ ناظِرِينَ إِناهُ وَ لكِنْ إِذا دُعِيتُمْ فَادْخُلُوا فَإِذا طَعِمْتُمْ فَانْتَشِرُوا وَ لا مُسْتَأْنِسِينَ لِحَدِيثٍ إِنَّ ذلِكُمْ كانَ يُؤْذِي النَّبِيَّ فَيَسْتَحْيِي مِنْكُمْ وَ اللَّهُ لا يَسْتَحْيِي مِنَ الْحَقِّ وَ إِذا سَأَلْتُمُوهُنَّ مَتاعاً فَسْئَلُوهُنَّ مِنْ وَراءِ حِجابٍ ذلِكُمْ أَطْهَرُ لِقُلُوبِكُمْ وَ قُلُوبِهِنَّ وَ ما كانَ لَكُمْ أَنْ تُؤْذُوا رَسُولَ اللَّهِ وَ لا أَنْ تَنْكِحُوا أَزْواجَهُ مِنْ بَعْدِهِ أَبَداً إِنَّ ذلِكُمْ كانَ عِنْدَ اللَّهِ عَظِيماً .  .\r\nعربهاى مسلمان بىپروا وارد اتاقهاى پيغمبر مىشدند ؛ زنهاى پيغمبر صلى الله عليه و آله هم در خانه بودند . آيه نازل شد كه اولًا سر زده و بدون اجازه وارد خانهء پيغمبر نشويد ، و اگر براى صرف غذا دعوت شديد به موقع بياييد و بعد هم برخيزيد و برويد و به قصه گويى و صحبتهاى متفرقه وقت نگيريد ، زيرا اين امور پيغمبر را ناراحت مىكند و او شرم مىكند شما را از خانهء خود بيرون كند ولى خدا از شما شرم نمىكند . و ثانياً وقتى مىخواهيد چيزى از زنان پيغمبر بگيريد ، از پشت پرده بخواهيد بدون اينكه داخل اتاق شويد . اين كارها براى پاكيزگى دل شما و دل آنها بهتر است . شما نبايد پيغمبر را آزار دهيد و نه زنان او را پس از درگذشت پيغمبر به زنى بگيريد ، كه اين كارها در نزد خدا بزرگ است .\r\nدر اين آيه كلمهء « حجاب » ذكر شده است . همان طورى كه قبلًا گفتيم در كلمات قدما هرجا سخن از آيهء حجاب است مقصود همين آيه است . دستور حجاب كه در اين آيه است غير از دستور « پوشش » است كه مورد بحث ما مىباشد . دستورى كه در اين آيه ذكر شده است راجع به سنن خانوادگى و رفتارى است كه انسان بايد در خانهء ديگران داشته باشد . طبق اين دستور مرد نبايد وارد جايگاه زنان شود ، بلكه اگر چيزى\r\n\r\n","description":"","footnote":"","page_name":" 498 ","page_number":498},
  {"content":"\r\n\r\nمىخواهد و مورد احتياج اوست بايد از پشت ديوار صدا بزند . اين مسأله ربطى به بحث « پوشش » كه در اصطلاح فقه نيز تحت عنوان « سَتر » نه « حجاب » ناميده مىشود ندارد .\r\nجملهء «  ذلِكُمْ أَطْهَرُ لِقُلُوبِكُمْ وَ قُلُوبِهِنَّ »  مانند جملهء  « وَ أَنْ يَسْتَعْفِفْنَ خَيْرٌ لَهُنَّ »  كه در آيهء 60 از سورهء نور آمده است دلالت مىكند كه هر اندازه مرد و زن جانب سَتر و پوشش و ترك برخوردهايى كه مستلزم نظر است رعايت نمايند به تقوا و پاكى نزديكتر است .\r\nهمان‌طور كه گفتيم رخصتهاى تسهيلى و ارفاقى كه به حكم ضرورت داده شده است نبايد رجحان اخلاقى ستر و پوشش و ترك نظر را از ياد ببرد .\r\n\r\n","description":"","footnote":"","page_name":" 499 ","page_number":499},
  {"content":"\r\n\r\n\r\nحريم عفاف\r\nآيهء 59 - 60 سورهء احزاب چنين است :\r\n  يا أَيُّهَا النَّبِيُّ قُلْ لِأَزْواجِكَ وَ بَناتِكَ وَ نِساءِ الْمُؤْمِنِينَ يُدْنِينَ عَلَيْهِنَّ مِنْ جَلَابِيبِهِنَّ ذلِكَ أَدْنى أَنْ يُعْرَفْنَ فَلا يُؤْذَيْنَ وَ كانَ اللَّهُ غَفُوراً رَحِيماً ( 59 ) لَئِنْ لَمْ يَنْتَهِ الْمُنافِقُونَ وَ الَّذِينَ فِي قُلُوبِهِمْ مَرَضٌ وَ الْمُرْجِفُونَ فِي الْمَدِينَةِ لَنُغْرِيَنَّكَ بِهِمْ ثُمَّ لا يُجاوِرُونَكَ فِيها إِلَّا قَلِيلًا ( 60 ) .   .\r\nاى پيغمبر ! به همسران و دخترانت و به زنان مؤمنين بگو كه جِلبابهاى ( روسريها ) خويش را به خود نزديك سازند . اين كار براى اينكه شناخته شوند و مورد اذيت قرار نگيرند نزديكتر است و خدا آمرزنده و مهربان است .\r\nاگر منافقان و بيماردلان و كسانى كه در شهر نگرانى به وجود مىآورند ، از كارهاى خود دست برندارند ما تو را عليه ايشان خواهيم برانگيخت . در آن وقت فقط مدت كمى در مجاورت تو خواهند زيست .\r\nدر اين آيه دو مطلب را بايد مورد دقت قرار داد : يكى اينكه « جلباب » چيست و نزديك كردن آن يعنى چه ؟ ديگر اينكه آنچه به عنوان علت و فايدهء اين دستور ذكر\r\n\r\n","description":"","footnote":"","page_name":" 500 ","page_number":500},
  {"content":"\r\n\r\nشده كه « شناخته شوند و مورد آزار واقع نشوند » چه معنى دارد ؟ .\r\nاما مطلب اول : در اينكه جلباب چه نوع لباسى را مىگويند كلمات مفسرين و لغويّين مختلف است و به دست آوردن معناى صحيح كلمه دشوار مىباشد .\r\nدر المنجد مىنويسد :\r\nالْجِلْبابُ : الْقَميصُ اوِ الثَّوْبُ الْواسِعُ . .\r\nجلباب پيراهن يا لباس گشاد است .\r\nدر مفردات راغب كه كتاب دقيق و معتبرى است و مخصوص شرح لغتهاى قرآن نگاشته شده است مىگويد :\r\n« الْجَلابيبُ : الْقُمُصُ وَ الْخُمُرُ » ( يعنى پيراهن و روسرى ) .\r\nقاموس مىگويد :\r\nوَالْجِلْبابُ كَسِرْدابٍ وَ سِنّمارٍ : الْقَميصُ وَ ثَوْبٌ واسِعٌ لِلْمَرْأَةِ دونَ الْمِلْحَفَةِ اوْ ما تُغَطّىِ بِهِ ثيابَها مِنْ فَوْقٍ كَالْمِلْحَفَةِ ، اوْ هُوَ الْخِمارُ . .\r\nجلباب عبارت است از پيراهن و يك جامهء گشاد و بزرگ كوچكتر از ملحفه و يا خود ملحفه ( چادر مانند ) كه زن به وسيلهء آن تمام جامه‌هاى خويش را مىپوشد ، يا چارقد .\r\nدر لسان العرب مىنويسد :\r\nالْجِلْبابُ ثَوْبٌ اوْسَعُ مِنَ الْخِمارِ دونَ الرِّداءِ تُغَطّى بِهِ الْمَرْأَةُ رَأْسَها وَ صَدْرَها . .\r\nجلباب جامه‌اى است از چارقد بزرگتر و از عبا كوچكتر . زن به وسيلهء آن سر و سينهء خود را مىپوشاند .\r\nعبارت كشّاف نيز قريب به همين است و در تفسير مجمع البيان آنجا كه لغت را معنى مىكند مىگويد :\r\n\r\n","description":"","footnote":"","page_name":" 501 ","page_number":501},
  {"content":"\r\n\r\nالْجِلْبابُ خِمارُ الْمَرْأَةِ الَّذى يُغَطّى رَأْسَها وَ وَجْهَها اذا خَرَجَتْ لِحاجَةٍ . .\r\nجلباب عبارت است از روسرىاى كه در موقع خروج از منزل به كار برده مىشود و سر و صورت را با آن مىپوشانند .\r\nولى ضمن تفسير آيه مىگويد :\r\nاىْ قُلْ لِهؤُلاءِ فَلْيَسْتُرْنَ مَوْضِعَ الْجَيْبِ بِالْجِلْبابِ وَ هُوَ الْمُلائَةُ الَّتى تَشْتَمِلُ بِهَا الْمَرْأَةُ . .\r\nمقصود اين است كه با روپوشى كه زن به خود مىگيرد محل گريبان را بپوشاند .\r\nبعد مىگويد :\r\n« و گفته شده است كه جلباب همان چارقد است و مقصود آيه اين است كه زنان آزاد در وقت بيرون رفتن پيشانيها و سرها را بپوشانند . » .\r\nچنان كه ملاحظه مىفرماييد معنى « جلباب » از نظر مفسران چندان روشن نيست .\r\nآنچه صحيحتر به نظر مىرسد اين است كه در اصل لغت كلمهء « جلباب » شامل هر جامهء وسيع مىشده است ولى غالباً در مورد روسريهايى كه از چارقد بزرگتر و از ردا كوچكتر بوده است به كار مىرفته است . ضمناً معلوم مىشود دو نوع روسرى براى زنان معمول بوده است : يك نوع روسريهاى كوچك كه آنها را « خِمار » يا « مقنعه » مىناميده‌اند و معمولًا در داخل خانه از آنها استفاده مىكرده‌اند . نوع ديگر روسريهاى بزرگ كه مخصوص خارج منزل بوده است . اين معنى با رواياتى كه در آنها لفظ « جلباب » ذكر شده است نيز سازگار است ، مانند روايت عبيداللَّه حلبى كه در تفسير آيهء 60 سورهء نور نقل كرديم . مضمونش اين بود كه در مورد زنان سالخورده جايز است خمار و جلباب را كنار بگذارند و نگاه به موى آنها مانعى ندارد . از اين جمله فهميده مىشود كه جلباب وسيلهء پوشانيدن موى سر بوده است .\r\n\r\n","description":"","footnote":"","page_name":" 502 ","page_number":502},
  {"content":"\r\n\r\nهمچنين در روايات ديگر در كافى « 1 » در تفسير همان آيه وارد شده است كه حضرت صادق عليه السلام مىفرمايد : « الْخِمارُ وَالْجِلْبابُ اذا كانَتِ الْمَرْأَةُ مُسِنَّةً » يعنى وقتى زن سالخورده‌اى باشد جايز است چارقد و روسرى را زمين بگذارد .\r\nبنابراين مقصود از نزديك ساختن جلباب ، پوشيدن با آن مىباشد ؛ يعنى وقتى مىخواهند از خانه بيرون بروند روسرى بزرگ خود را با خود بردارند . البته معنى لغوى نزديك ساختن چيزى ، پوشانيدن با آن نيست بلكه از مورد چنين استفاده مىشود . وقتى كه به زن بگويند جامه‌ات را به خود نزديك كن مقصود اين است كه آن را رها نكن ، آن را جمع و جور كن ، آن را بىاثر و بىخاصيت رها نكن و خود را با آن بپوشان .\r\nاستفادهء زنان از روپوشهاى بزرگ كه بر سر مىافكنده‌اند دو جور بوده است : يك نوع صرفاً جنبهء تشريفاتى و اسمى داشته است همچنانكه در عصر حاضر بعضى بانوان چادرى را مىبينيم كه چادر داشتن آنها صرفاً جنبهء تشريفاتى دارد . با چادر هيچ جاى بدن خود را نمىپوشانند ، آن را رها مىكنند . وضع چادر سركردنشان نشان مىدهد كه اهل پرهيز از معاشرت با مردان بيگانه نيستند و از اينكه مورد بهره بردارى چشمها قرار بگيرند ابا و امتناعى ندارند . نوع ديگر برعكس بوده و هست : زن چنان با مراقبت جامه‌هاى خود را به خود مىگيرد و آن را رها نمىكند كه نشان مىدهد اهل عفاف و حفاظ است . خودبه خود دور باشى ايجاد مىكند و ناپاكدلان را مأيوس مىسازد . بعداً خواهيم گفت كه تعليلى كه در ذيل جمله آمده است مؤيد همين معنى است .\r\nو اما مطلب دوم يعنى بحث در علتى كه براى اين دستور ذكر شده است :\r\nمفسرين گفته‌اند : گروهى از منافقين اوايل شب كه هوا تازه تاريك مىشد در كوچه‌ها و معابر مزاحم كنيزان مىشدند . البته براى كنيزان چنان كه قبلًا گفتيم پوشانيدن سر واجب نبوده است . گاهى از اوقات اين جوانان مزاحم و فاسد متعرض زنان آزاد نيز مىشدند و بعد مدعى مىشدند كه ما نفهميديم آزاد زن است و پنداشتيم كنيز است .\r\nلذا به زنان آزاد دستور داده شد كه بدون جلباب يعنى درحقيقت بدون لباس كامل از خانه خارج نشوند تا كاملًا از كنيزان تشخيص داده شوند و مورد مزاحمت و اذيت قرار نگيرند .\r\n\r\n\r\n\r\n\r\n","description":"","footnote":"\r\n( 1 ) . كافى ج 5 / ص 522\r\n","page_name":" 503 ","page_number":503},
  {"content":"\r\n\r\nبيان مذكور خالى از ايراد نيست ، زيرا چنين مىفهماند كه مزاحمت نسبت به كنيزان مانعى ندارد و منافقين آن را به عنوان عذرى مقبول براى خود ذكر مىكرده‌اند ، در حالى كه چنين نيست . اگرچه پوشانيدن موى سر بر كنيزان واجب نبوده است و شايد رمز آن هم اين بوده كه وضع كنيز معمولًا جالب و تحريك آميز نيست و مورد رغبت كسى واقع نمىشود و به علاوه كارشان خدمت بوده چنان كه قبلًا اشاره كرديم ، ولى در هر حال اين مزاحمتها حتى در مورد كنيزان نيز گناه محسوب مىشده است و منافقين نمىتوانسته‌اند كنيز بودن را عذر خود قلمداد كنند .\r\nاحتمال ديگرى كه در معناى اين جمله داده شده اين است كه وقتى زن پوشيده و سنگين از خانه بيرون رود و جانب عفاف و پاكدامنى را رعايت كند افراد فاسد و مزاحم جرأت نمىكنند متعرض آنها شوند .\r\nبنا به احتمال اول معنى جملهء «  ذلِكَ أَدْنى أَنْ يُعْرَفْنَ فَلا يُؤْذَيْنَ  » اين است كه بدين وسيله شناخته مىشوند كه آزادند نه كنيز ، پس مورد آزار و تعقيب جوانان قرار نمىگيرند . ولى بنا به احتمال دوم معنى جمله اين است كه بدين وسيله شناخته مىشوند كه زنان نجيب و عفيف مىباشند و بيماردلان از اينكه به آنها طمع ببندند چشم مىپوشند زيرا معلوم مىشود اينجا حريم عفاف است ، چشم طمع كور و دست خيانت كوتاه است .\r\nدر اين آيه حدود پوشش بيان نشده است . از اين آيه نمىتوان فهميد كه آيا پوشيدن چهره لازم است يا نه . آيه‌اى كه متعرض حدود پوشش است آيهء 31 سورهء نور است كه قبلًا دربارهء آن بحث شد .\r\nمطلبى كه از اين آيه استفاده مىشود و يك حقيقت جاودانى است اين است كه زن مسلمان بايد آنچنان در ميان مردم رفت و آمد كند كه علائم عفاف و وقار و سنگينى و پاكى از آن هويدا باشد و با اين صفت شناخته شود ، و در اين وقت است كه بيماردلان كه دنبال شكار مىگردند از آنها مأيوس مىگردند و فكر بهره كشى از آنها در مخيّله‌شان خطور نمىكند . مىبينيم كه جوانان ولگرد هميشه متعرض زنان جلف و سبك و لخت و عريان مىگردند . وقتى كه به آنها اعتراض مىشود كه چرا مزاحم مىشوى ، مىگويند اگر دلش اين چيزها را نخواهد با اين وضع بيرون نمىآيد .\r\nاين دستور كه در اين آيه آمده است مانند دستورى است كه در بيست و پنج آيه قبل از اين آيه خطاب به زنان رسول خدا وارد شده است : «  فَلا تَخْضَعْنَ بِالْقَوْلِ فَيَطْمَعَ \r\n\r\n","description":"","footnote":"","page_name":" 504 ","page_number":504},
  {"content":"\r\n\r\n الَّذِي فِي قَلْبِهِ مَرَضٌ  » يعنى در سخن گفتن رقّت زنانه و شهوت آلود كه موجب تحريك طمع بيماردلان مىگردد به كار نبريد . در اين آيه دستور وقار و عفاف در كيفيت سخن گفتن را بيان مىكند و در آيهء مورد بحث دستور وقار در رفت و آمد را .\r\nما قبلًا گفتيم كه حركات و سكنات انسان گاهى زباندار است . گاهى وضع لباس ، راه رفتن ، سخن گفتن زن معنىدار است و به زبان بىزبانى مىگويد دلت را به من بده ، در آرزوى من باش ، مرا تعقيب كن . گاهى برعكس با بىزبانى مىگويد دست تعرض از اين حريم كوتاه است .\r\nبه هر حال آنچه از اين آيه استفاده مىشود اين است ، نه كيفيت خاصى براى پوشش . از نظر كيفيت پوشش فقط آيهء 31 سورهء نور است كه مطلب را بيان مىفرمايد و باتوجه بدين كه اين آيه بعد از آيهء سورهء نور نازل شده است مىتوان فهميد كه منظور از «  يُدْنِينَ عَلَيْهِنَّ مِنْ جَلَابِيبِهِنَّ  » اين است كه دستور قبلى سورهء نور را كاملًا رعايت نمايند تا از شرّ آزار مزاحمان راحت گردند .\r\nدر آيهء قبل از اين آيه مىفرمايد : «  وَ الَّذِينَ يُؤْذُونَ الْمُؤْمِنِينَ وَ الْمُؤْمِناتِ بِغَيْرِ مَا اكْتَسَبُوا فَقَدِ احْتَمَلُوا بُهْتاناً وَ إِثْماً مُبِيناً  » يعنى آنان كه بدون جهت مردان و زنان باايمان را آزار مىرسانند بهتان و گناه بزرگى مرتكب مىگردند . اين آيه رسماً به كسانى پرخاش مىكند كه مردان و زنان مسلمان را آزار مىرسانند . بلافاصله به زنان دستور مىدهد كه در رفتار خود وقار و سنگينى را كاملًا رعايت كنند تا از آزار افراد مزاحم مصونيت پيدا كنند . توجه بدين آيه بهتر به فهم مقصود آيهء مورد بحث كمك مىكند .\r\nمفسران غالباً هدف جملهء «  يُدْنِينَ عَلَيْهِنَّ مِنْ جَلَابِيبِهِنَّ  » را پوشانيدن چهره دانسته‌اند ، يعنى اين جمله را كنايه از پوشيدن چهره دانسته‌اند . مفسران قبول دارند كه مفهوم اصلى «  يُدْنِينَ  » پوشانيدن نيست اما چون غالباً پنداشته‌اند كه اين دستور براى باز شناخته شدن زنان آزاد از كنيزان بوده است اينچنين تعبير كرده‌اند . ولى ما قبلًا گفتيم كه اين تفسير صحيح نيست . به هيچ وجه قابل قبول نيست كه قرآن كريم فقط زنان آزاد را مورد عنايت قرار دهد و از آزار كنيزان مسلمان چشم بپوشد . آنچه عجيب به نظر مىرسد اين است كه مفسرانى كه در اينجا چنين گفته‌اند غالباً همانها هستند كه در تفسير سورهء نور با كمال صراحت گفته‌اند كه پوشانيدن چهره و دو دست لازم نيست و آن را امر حَرَجى دانسته‌اند ، از قبيل زمخشرى و فخررازى . چطور شده است كه اين مفسران متوجه تناقض در سخن خود نشده‌اند و ادعاى منسوخيّت آيهء نور را هم\r\n\r\n","description":"","footnote":"","page_name":" 505 ","page_number":505},
  {"content":"\r\n\r\nنكرده‌اند .\r\nحقيقت اين است كه اين مفسران تناقضى ميان مفهوم آيهء نور و آيهء احزاب قائل نبوده‌اند . آيهء نور را يك دستور كلى و هميشگى مىدانسته‌اند خواه مزاحمتى در كار باشد يا نباشد ولى آيهء سورهء احزاب را مخصوص موردى مىدانسته‌اند كه زن آزاد يا مطلق زن مورد مزاحمت افراد ولگرد قرار مىگرفته است .\r\nنكته‌اى از آيهء مورد بحث استفاده مىشود و آن اين است كه افرادى كه در كوچه هاو خيابانها مزاحم زنان مىگردند از نظر قانون اسلام مستحق مجازات سخت و شديدى مىباشند . تنها مثلًا آنها را به كلانترى جلب كردن و تراشيدن سر آنها كافى نيست ، بسيار سخت‌تر بايد مجازات شوند . قرآن مىفرمايد : «  لَئِنْ لَمْ يَنْتَهِ الْمُنافِقُونَ وَ الَّذِينَ فِي قُلُوبِهِمْ مَرَضٌ وَ الْمُرْجِفُونَ فِي الْمَدِينَةِ لَنُغْرِيَنَّكَ بِهِمْ ثُمَّ لا يُجاوِرُونَكَ فِيها إِلَّا قَلِيلًا  » يعنى اگر اينها دست از عمل زشت خود برندارند تو را فرمان مىدهيم كه به آنها حمله برى كه ديگر جز اندكى در پناه تو نخواهند بود . حداقل آنچه از اين آيه مفهوم مىشود تبعيد آنها از جامعهء پاك اسلامى است . جامعه هر اندازه براى عفاف و پاكى احترام بيشترى قائل باشد براى خائنان مجازات شديدترى قائل مىشود ، و عكس آن ، برعكس .\r\n\r\n","description":"","footnote":"","page_name":" 506 ","page_number":506},
  {"content":"\r\n\r\n\r\nحدود پوشش\r\n\r\nبررسى\r\nاكنون مىخواهيم حدود پوششى كه در اسلام بر زن واجب شده است ، باتوجه به همهء دلايل موافق و مخالفى كه در مسأله هست ، از ديدهء فقهى بررسى كنيم .\r\nمجدداً توضيح مىدهيم كه بحث ما جنبهء علمى دارد نه فتوايى . اين بنده نظر خودم را مىگويم و هر يك از شما بايد عملًا به فتواى همان مجتهدى عمل كند كه از او تقليد مىنمايد .\r\nقبلًا لازم است مطالبى را كه از نظر فقه اسلامى قطعى و مسلّم است مشخص كنيم و سپس به مواردى كه مورد اختلاف و قابل بحث است بپردازيم :\r\n1 . در اينكه پوشانيدن غيروجه و كفّين بر زن واجب است ، از لحاظ فقه اسلام هيچ گونه ترديدى وجود ندارد . اين قسمت جزء ضروريّات و مسلّمات است . نه از نظر قرآن و حديث و نه از نظر فتاوى دراين باره اختلاف و تشكيكى وجود ندارد . آنچه مورد بحث است پوشش چهره و دستها تا مچ است .\r\n2 . مسألهء « وجوب پوشش » را كه وظيفهء زن است از مسألهء « حرمت نظر بر زن » كه مربوط به مرد است بايد تفكيك كرد . ممكن است كسى قائل شود به عدم وجوب پوشيدن وجه و كفيّن بر زن و در عين حال نظر بدهد به حرمت نظر از جانب مرد . نبايد\r\n\r\n","description":"","footnote":"","page_name":" 507 ","page_number":507},
  {"content":"\r\n\r\nپنداشت كه بين اين دو مسأله ملازمه است . همچنانكه از لحاظ فقهى مسلّم است كه بر مرد واجب نيست سر خود را بپوشاند ولى اين دليل نمىشود كه بر زن هم نگاه كردن به سر و بدن مرد جايز باشد .\r\nبلى ، اگر در مسألهء نظر قائل به جواز شويم در مسألهء پوشش هم بايد قائل به عدم وجوب شويم ، زيرا بسيار مستبعد است كه نظر مرد بر وجه و كفّين زن جايز باشد ولى كشف وجه و كفّين بر زن حرام باشد . بعداً نقل خواهيم كرد كه در ميان ارباب فتوا در قديم كسى را نمىتوان يافت كه قائل به وجوب پوشيدن وجه و كفّين باشد ولى هستند كسانى كه نظر را حرام مىدانند .\r\n3 . در مسألهء جواز نظر ترديدى نيست كه اگر نظر از روى « تلذّذ » يا « ريبه » باشد حرام است .\r\n« تلذذ » يعنى لذت بردن ، و نگاه از روى تلذذ يعنى نگاه به قصد لذت بردن باشد ؛ و اما « ريبه » يعنى نظر به خاطر تلذذ و چشم چرانى نيست ولى خصوصيت ناظر و منظورٌاليه مجموعاً طورى است كه خطرناك است و خوف هست كه لغزشى به دنبال نگاه كردن به وجود آيد .\r\nاين دو نوع نظر مطلقاً حرام است حتى در مورد محارم . تنها موردى كه استثنا شده نظرى است كه مقدمهء خواستگارى است كه در اين مورد اگر تلذذ هم باشد - كه معمولًا هم هست - جايز است . البته شرطش اين است كه واقعاً هدف شخص ازدواج باشد يعنى مرد جداً به خاطر ازدواج بخواهد زن را ببيند و از لحاظ ساير خصوصيات مورد نظر زن را پسنديده باشد نه آنكه براى چشم چرانى قصد ازدواج را بهانه قرار دهد .\r\nقانون الهى مانند قانونهاى بشرى نيست كه بتوان با صورتسازى خيال خود را راحت كرد . در اينجا وجدان انسان حاكم است و خداى متعال كه هيچ چيز بر او پوشيده نيست محاسب . عليهذا بايد گفت درحقيقت استثنائى در كار نيست ، زيرا آنچه قطعاً حرام است نگاه به قصد تلذذ است و آنچه مانعى ندارد اين است كه نگاه به قصد تلذذ نباشد ولى تلذذ قهراً پيدا شود .\r\nفقها تصريح كرده‌اند كه جايز نيست كسى به زنها نگاه كند تا در بين آنها يكى را انتخاب كند . آنچه جايز است ، در مورد يك زن خاص است كه به او معرفى شده است و درباره‌اش مىانديشد ، از ساير جهات ترديدى ندارد ، فقط از نظر چهره و اندام ترديد دارد ، مىخواهد ببيند آيا مىپسندد يا نه ؟ برخى ديگر از فقها به صورت احتياط مطلب را بيان كرده‌اند .\r\n\r\n","description":"","footnote":"","page_name":" 508 ","page_number":508},
  {"content":"\r\n\r\n\r\nچهره و دو دست ( وجه و كفّين )\r\nبعد از اينكه موارد قطعى پوشش را بيان كرديم نوبت مىرسد به بحث دربارهء « پوشش وجه و كفّين » .\r\nمسألهء پوشش برحسب اينكه پوشانيدن وجه و كفين واجب باشد يا نباشد دو فلسفهء كاملًا متفاوت پيدا مىكند . اگر پوشش وجه و كفين را لازم بدانيم درحقيقت طرفدار فلسفهء پرده نشينى زن و ممنوعيت او از هر نوع كارى جز در محيط خاص خانه و يا محيطهاى صددرصد اختصاصى زنان هستيم .\r\nولى اگر پوشيدن ساير بدن را لازم بدانيم و هر نوع عمل محرك و تهييج آميز را حرام بشماريم و بر مردان نيز نظر از روى لذت و ريبه را حرام بدانيم اما تنها پوشيدن گردى چهره و پوشيدن دستها تا مچ را واجب ندانيم آن هم به شرط اينكه خالى از هر نوع آرايش جالب توجه و محرك و مهيّج باشد بلكه ساده و عادى باشد ، آن وقت مسأله صورت ديگرى پيدا مىكند و طرفدار فلسفهء ديگرى هستيم و آن فلسفه اين است كه لزومى ندارد زن الزاماً به درون خانه رانده شود و پرده نشين باشد بلكه صرفاً بايد اين فلسفه رعايت گردد كه هر نوع لذت جنسى اختصاص داشته باشد به محيط خانواده ، و كانون اجتماع بايد پاك و منزّه باشد و هيچ گونه كامجويى خواه بصرى و خواه لمسى و خواه سمعى نبايد در خارج از كادر همسرى صورت بگيرد . بنابراين زن مىتواند هر\r\n\r\n","description":"","footnote":"","page_name":" 509 ","page_number":509},
  {"content":"\r\n\r\nنوع كار از كارهاى اجتماعى را عهده‌دار شود .\r\nالبته در اينجا چند نكته هست :\r\nالف . ما فعلًا در اين مقام نيستيم كه آيا زن در درجهء اول بايد به وظايف خانوادگى عمل كند يا خير ؟ شك نيست كه ما طرفدار اين هستيم كه وظيفهء اول زن مادرى و خانه سالارى است .\r\nب . برخى از مناصب است كه از نظر اينكه آيا زن از نظر اسلام مىتواند عهده‌دار بشود يا نه ، نيازمند بحث جداگانه و مفصل است ، از قبيل سياست و قضاء و افتاء ( فتوادادن و مرجعيت تقليد ) . ما دربارهء اينها جداگانه بحث خواهيم كرد .\r\nج . خلوت با اجنبيّه خالى از اشكال نيست . شايد عقيدهء اكثر فقها حرمت باشد . ما فعلًا نظر به آن نوع كار اجتماعى نداريم كه مستلزم خلوت با اجنبيّه است .\r\nد . از نظر اسلام مرد رئيس خانواده است و زن عضو اين دايره است . عليهذا در حدودى كه مرد مصالح خانوادگى را در نظر مىگيرد حق دارد كه زن را از كار معينى منع كند .\r\nمقصود ما اين است كه اگر پوشيدن چهره و دو دست مخصوصاً چهره واجب باشد خودبه خود شعاع فعاليت زن به اندرون خانه و اجتماعات خاص زنان محدود مىشود ولى اگر پوشيدن گردى چهره واجب نباشد اين محدوديت خود به خود لازم نمىآيد .\r\nاگر احياناً محدوديتى پيدا شود از جهت خاص استثنائى خواهد بود .\r\nبه هر حال با لازم نبودن پوشيدن گردى چهره ، حكم شرعى برخى از كارها از نظر حرمت يا جواز روشن مىگردد . بسيارى از كارهاست كه از نظر فقهى و شرعى اولًا و بالذات بر زن حرام نيست ولى اگر پوشش وجه و كفين را لازم بشماريم ثانياً و بالعرض بر زن حرام است ، يعنى از آن جهت حرام است كه مستلزم بازگذاشتن چهره و دو دست مىشود . بنابراين جواز و عدم جواز آن كارها براى زن بستگى بدين دارد كه پوشش وجه و كفين واجب باشد يا نباشد . ما ذيلًا چند نمونه از اين كارها را مطرح مىكنيم :\r\n1 . آيا براى زن رانندگى جايز است ؟ .\r\nمىدانيم كه مسألهء رانندگى بخصوص ، حكمى ندارد ، بايد ديد آن زن مىتواند وظايف ديگر خود را در حين رانندگى اجرا كند يا نه ؟ اگر پوشش وجه و كفين واجب باشد بايد گفت زن نمىتواند رانندگى كند .\r\n\r\n","description":"","footnote":"","page_name":" 510 ","page_number":510},
  {"content":"\r\n\r\n2 . آيا كار فروشندگى در خارج از منزل براى زن جايز است يا نه ؟ .\r\nالبته مقصود آن نوع فروشندگيها نيست كه فعلًا در دنيا معمول است و درحقيقت فريبندگى است نه فروشندگى .\r\n3 . آيا كار ادارى براى زن جايز است يا نه ؟ .\r\n4 . آيا زن حق دارد عهده‌دار تدريس - ولو براى مردان - بشود يا نه ؟ و آيا حق دارد كه در كلاسى كه مرد تدريس مىكند متعلّم باشد يا نه ؟ .\r\nاگر بگوييم پوشش وجه و كفين لازم نيست و مرد هم در صورتى كه نظر ريبه و تلذذ نداشته باشد مىتواند به وجه و كفين نگاه كند ، نتيجه اين است كه مانعى ندارد ؛ والّا جايز نيست .\r\nخلاصه اينكه وجه و كفين مرز محبوسيت و عدم محبوسيت زن است و ايرادهايى كه مخالفين پوشش مىگيرند در صورتى است كه حجاب وجه و كفين را لازم بدانيم .\r\nولى اگر پوشيدن وجه و كفين را واجب ندانيم ، در پوشش ساير قسمتهاى بدن هيچ گونه اشكالتراشى نمىتوان كرد ، بلكه اشكال بر طرف مخالف وارد است .\r\nاگر زن مرض نداشته باشد و نخواهد لخت بيرون بيايد ، پوشيدن يك لباس ساده كه تمام بدن و سر جز چهره و دو دست تا مچ را بپوشاند مانع هيچ فعاليت بيرونى نخواهد بود . بلكه برعكس ، تبرّج و خودنمايى و پوشيدن لباسهاى تنگ و مدهاى رنگارنگ است كه زن را به صورت موجودى مهمل و غيرفعال درمىآورد كه بايد تمام وقتش را مصروف حفظ پزيسيون خود كند . ما به زودى توضيح خواهيم داد و قبلًا نيز از قدماى مفسرين نقل كرديم كه استثناى وجه و كفين به منظور رفع حَرَج و امكان دادن به فعاليت زن است و به همين ملاك است كه اسلام آن را واجب نشمرده است .\r\nاكنون دلائل موافق و مخالف را در مسأله تحقيق مىكنيم .\r\n\r\n","description":"","footnote":"","page_name":" 511 ","page_number":511},
  {"content":"\r\n\r\n\r\nادلّهء موافق\r\nبه چند دليل مىتوان گفت كه پوشش وجه و كفين واجب نيست :\r\n1 . آيهء « پوشش » كه همان آيهء 31 سورهء نور است و براى بيان اين وظيفه و تعيين حدود آن است پوشانيدن وجه و كفين را لازم نشمرده است . در اين آيه به دو جمله مىتوان استناد جست . يكى جملهء «  وَ لا يُبْدِينَ زِينَتَهُنَّ إِلَّا ما ظَهَرَ مِنْها  » و ديگر جملهء «  وَ لْيَضْرِبْنَ بِخُمُرِهِنَّ عَلى جُيُوبِهِنَّ » .  .\r\nدر مورد جملهء اول ديديم كه اكثر مفسران و عموم روايات ، خضاب و سرمه و انگشتر و دستبند و امثال اينها را مصداق مستثنى (  إِلَّا ما ظَهَرَ  ) دانسته‌اند . اين زينتها زينتهايى است كه در چهره و دو دست تا مچ صورت مىگيرد . خضاب و انگشتر و دستبند مربوط به دست است و سرمه مربوط به چشم .\r\nكسانى كه پوشش وجه و كفين را واجب مىدانند بايد استثناء «  إِلَّا ما ظَهَرَ  » را منحصر بدانند به لباس رو ، و واضح است كه حمل استثنا بر اين معنى بسيار بعيد و خلاف بلاغت قرآن است . مخفى داشتن لباس رو ، به علت اينكه غيرممكن است ، احتياج به استثنا ندارد ؛ گذشته از اينكه لباس را وقتى مىتوان زينت محسوب كرد كه قسمتى از بدن نمايان باشد . مثلًا در مورد زنان بىپوشش مىتوان گفت كه لباس آنها يكى از زينتهاى آنهاست ، ولى اگر زن تمام بدن را با يك لباس سرتاسرى بپوشاند\r\n\r\n","description":"","footnote":"","page_name":" 512 ","page_number":512},
  {"content":"\r\n\r\nچنين لباسى زينت شمرده نمىشود .\r\nخلاصه اينكه ظهور آيه را در اينكه قسمتى از زينت بدن را استثنا مىكند نمىتوان منكر شد ، و صراحت روايات هم ابداً قابل ترديد نيست .\r\nدر مورد جملهء دوم بايد گفت : آيه دلالت دارد كه پوشانيدن گريبان لازم است ، و چون در مقام بيان حدّ است اگر پوشانيدن چهره هم لازم بود بيان مىكرد .\r\nدقت فرماييد ! « خِمار روسرى » اساساً براى پوشانيدن سر وضع شده است . ذكر كلمهء « خُمُر » در آيه مىفهماند كه زن بايد روسرى داشته باشد ، و واضح است كه با روسرى پوشانيدن مربوط به سر است ، و اما اينكه غير از سر آيا قسمت ديگرى را هم بايد با روسرى پوشانيد يا نه ، بستگى به بيان آن دارد و چون در آيه فقط زدن دو طرف روسرى بر گريبان مطرح است معلوم مىشود كه همين مقدار واجب است .\r\nممكن است كسى خيال كند معنى «  وَ لْيَضْرِبْنَ بِخُمُرِهِنَّ عَلى جُيُوبِهِنَّ  » اين است كه روسريها را مانند پرده از جلو چهره آويزان كنند تا حدى كه روى گريبان و سينه را بپوشاند .\r\nولى متأسفانه به هيچ وجه نمىتوان آيه را بدين معنى حمل كرد زيرا : اولًا كلمهء « خِمار » به كار رفته نه كلمهء « جِلباب » . خمار روسرى كوچك است و جلباب روسرى بزرگ . روسرى كوچك را نمىتوان آن اندازه جلو كشيد و مانند پرده آويزان كرد به طورى كه چهره و دور گردن و گريبان و سينه را بپوشاند و در عين حال سر و پشت گردن و موها - كه معمولًا در آن زمان بلند بوده است - پوشيده بماند .\r\nثانياً آيه مىفرمايد با همان روسريها كه داريد چنين عملى انجام دهيد . بديهى است اگر آن روسريها را بدان شكل روى چهره مىآويختند جلو پاى خود را به هيچ وجه نمىديدند و راه رفتن برايشان غيرممكن بود . آن روسريها قبلًا « مشبّك » و « تورى » ساخته نشده بود كه براى اين منظور مفيد باشد . اگر منظور اين بود كه لزوماً روسريها از پيش رو آويخته شود دستور مىرسيد كه روسريهايى تهيه كنيد غير از اين روسريهاى موجود كه بتوانيد هم چهره را بپوشانيد و هم راه برويد .\r\nثالثاً تركيب مادهء « ضرب » و كلمهء « على » مفيد مفهوم آويختن نيست . چنان كه قبلًا گفتيم و از اهل فن لغت و ادب عرب نقل كرديم تركيب « ضرب » با « على » فقط مفيد اين معنى است كه فلان چيز را بر روى فلان شىء مانند حائلى قرار داد . مثلًا معنى جملهء «  فَضَرَبْنا عَلَى آذانِهِمْ  » اين است كه بر روى گوشهاى اينها حائلى قرار داديم . عليهذا مفهوم\r\n\r\n","description":"","footnote":"","page_name":" 513 ","page_number":513},
  {"content":"\r\n\r\n«  وَ لْيَضْرِبْنَ بِخُمُرِهِنَّ عَلى جُيُوبِهِنَّ  » اين است كه با روسريها بر روى سينه و گريبان حائلى قرار دهيد . پس وقتى در مقام تحديد و بيان حدود پوشش است و مىفرمايد با روسريها بر روى گريبانها و سينه‌ها حائلى قرار دهيد و نمىگويد بر روى چهره حائلى قرار دهيد ، معلوم مىشود حائل قرار دادن بر روى چهره واجب و لازم نيست .\r\nيك نكتهء ديگر كه بايد اينجا اضافه كرد اين است كه بايد ديد زنان مسلمان قبل از نزول اين آيه روسرى را به چه كيفيت به كار مىبرده‌اند ؟ .\r\nاز لحاظ تاريخ مسلّم است كه زنان مسلمان قبل از نزول آيات پوشش به حكم عادت معمول آن روز عرب چهرهء خود را نمىپوشانيده‌اند ، چنان كه قبلًا نقل كرديم روسرى را از پشت گوشها رد كرده و اطراف آن را به پشت خود مىانداخته‌اند و درنتيجه گوشها ، گوشواره‌ها ، چهره ، گردن و گريبان نمايان بوده است . وقتى در همچو زمينه‌اى دستور داده شد كه روسرى را بر گريبان بزنند معناى اين دستور اين است كه دو طرف روسرى را از جانب راست و چپ به جلو آورده و به‌طور چپ و راست بر گريبان بزنند . به كار بردن اين دستور موجب مىشود گوشها و گوشواره‌ها و گردن و گريبان پوشيده شود و چهره باز بماند .\r\nبه نظر ما در اينكه آيهء مورد نظر همين معنى را مىفهماند هيچ ترديدى نيست و چون توجه كنيم كه آيه در مقام بيان حدود پوشش است و به اصطلاح اصوليّين اهمال در مقام بيان جايز نيست ، به‌طور قطع مىفهميم كه پوشانيدن چهره واجب نيست .\r\n2 . در موارد بسيارى كه مستقيماً مسألهء پوشش يا مسألهء جواز و عدم جواز نظر مطرح است ملاحظه مىكنيم كه در جواب و سؤالهايى كه ميان افراد و پيشوايان دين رد و بدل شده فقط مسألهء « مو » مطرح است و مسألهء « رو » به هيچ وجه مطرح نيست ؛ يعنى وجه و كفّين مفروغٌ عنه و مسلّم فرض شده است . و ما ذيلًا چند نمونه از اين موارد را ذكر مىكنيم :\r\nالف . در مورد حرمت نظر به خواهر زن :\r\nصَحيحُ الْبَزَنْطى عَنِ الرِّضا عليه السلام قال : سَأَلْتُهُ عَنِ الرَّجُلِ يَحِلُّ لَهُ انْ يَنْظُرَ الى شَعْرِ اخْتِ امْرَأَتِهِ ؟ فَقالَ : لا الّا انْ تَكُونَ مِنَ الْقَواعِدِ . قُلْتُ لَهُ : اخْتُ امْرَأَتِهِ وَالْغَربيَةُ\r\n\r\n","description":"","footnote":"","page_name":" 514 ","page_number":514},
  {"content":"\r\n\r\nسَواءٌ ؟ قالَ : نَعَمْ . قُلْتُ : فَما لى مِنَ النَّظَرِ الَيْهِ مِنْها ؟ فَقالَ : شَعْرُها وَ ذِراعُها « 1 » .\r\nاحمدبن ابى نصر بزنطى - كه از اصحاب عاليقدر حضرت رضا عليه السلام است - مىگويد از حضرت رضا سؤال كردم آيا براى مرد جايز است كه به موى خواهر زنش نگاه كند ؟ فرمود نه ، مگر اينكه از زنان سالخورده باشد . گفتم پس خواهرزن و بيگانه يكى است ؟ فرمود بلى . گفتم ( در مورد سالخورده ) چقدر براى من جايز است نگاه كنم ؟ فرمود به موى او و ذراع ( از انگشت تا آرنج ) او مىتوانى نگاه كنى .\r\nملاحظه مىفرماييد كه هم در سؤال اوّل روايت و هم در آخرين جواب امام عليه السلام آنچه ذكر شده است « مو » است نه « رو » . به خوبى روشن است كه مستثنى بودن چهره نزد طرفين مسلّم بوده است . و هرگز نمىشود احتمال داد كه مثلًا در مورد زنان سالخورده نگاه به مو و ذراع جايز باشد و نگاه به صورت جايز نباشد ، درحالى كه در جواب سؤال از مقدارى كه نظر به آن جايز است چهره ذكر نشده است .\r\nب . در مورد پسربچه :\r\nايضاً صَحيحُ الْبَزَنْطى عَنِ الرِّضا عليه السلام قال : يُؤْخَدُ الْغُلامُ بِالصَّلاةِ وَ هُوَ ابْنُ سَبْعِ سِنينَ وَ لا تُغَطِّى الْمَرْأَةُ مِنْهُ شَعْرَها حَتّى يَحْتَلِمَ « 2 » .\r\nحضرت رضا عليه السلام به احمدبن ابى نصر بزنطى فرمود : وقتى پسر بچه به هفت سال رسيد بايد به نماز خواندن وادار كرده شود ، ولى تا وقتى كه بالغ نشده است بر زن لازم نيست موى خود را از او بپوشاند .\r\nيعنى وادار كردن به نماز براى ايجاد عادت است و الّا در هفت سالگى حكم مرد را ندارد ، تا به حد بلوغ برسد .\r\nدر اينجا نيز پوشانيدن « مو » مطرح است نه « رو » . روايات ديگر به همين مضمون در كتب حديث زياد است .\r\nممكن است گفته شود كه مو به عنوان مثال ذكر شده است ، به دليل اينكه بدن ذكر\r\n\r\n\r\n\r\n\r\n","description":"","footnote":"\r\n( 1 ) . وسائل ج 3 / ص 25\r\n( 2 ) . وسائل ج 3 / ص 29\r\n","page_name":" 515 ","page_number":515},
  {"content":"\r\n\r\nنشده در حالى كه مىدانيم پوشانيدن بدن لازم است . بنابراين پوشانيدن چهره هم ممكن است واجب باشد و ذكر نشده باشد .\r\nجواب اين است كه اگر پوشانيدن چهره واجب بود شايسته بود آن را به عنوان مثال ذكر كنند چنان كه درعرف ما كه بنا بر لازم دانستن پوشانيدن چهره است مسألهء پوشش را به « رو گرفتن » تعبير مىكنند و رمزش اين است كه قسمتى كه در عمل بيشتر ممكن است مكشوف باشد همان چهره است و وقتى پوشانيدن آن بيان شود وجوب پوشانيدن قسمتهاى ديگر به طريق اولى فهميده مىشود . و اما پوشانيدن ساير قسمتهاى بدن عملًا مورد ابتلا نبوده است و شكى در عدم جواز آن وجود نداشته كه مورد سؤال واقع شود .\r\nج . در مورد مملوك :\r\nلا بَأْسَ انْ يَرَى الْمَمْلوكُ الشَّعْرَ وَ السّاقَ « 1 » .\r\nجايز است كه غلام به مو و ساق خانمى كه مالك اوست نگاه كند .\r\nدر روايت ديگر در مورد خواجگان ( كه ممكن است مملوك هم نباشند ) سؤال شده است :\r\nمُحَمَّدُبْنُ اسْماعيلَ بْنِ بَزيع قالَ : سَأَلْتُ ابَا الْحَسَنِ الرِّضا عليه السلام عَنْ قِناعِ الْحَرائِرِ مِنَ الْخِصْيانِ . فَقالَ : كانوا يَدْخُلونَ عَلى بَناتِ ابِى الْحَسَنِ عليه السلام وَلا يَتَقَنَّعْنَ . قُلْتُ : وَ كانوا احْراراً ؟ قالَ : لا . قُلْتُ : فَالْاحْرارُ يُتَقَنَّعُ مِنْهُمْ ؟ قالَ : لا « 2 » .\r\nمحمدبن اسماعيل بن بزيع - كه او نيز از اكابر اصحاب حضرت رضا عليه السلام است - مىگويد : از حضرت رضا سؤال كردم كه آيا زنان آزاده از خواجگان بايد سر بپوشند ؟ ( در مورد كنيزان مسلّم است كه بر آنان پوشانيدن سر واجب نيست . لذا سؤال را مخصوص زنهاى آزاد قرار داده است . ) در پاسخ فرمود : نه ، خواجگان بر دختران پدرم امام موسى بن جعفر عليه السلام وارد مىشدند و آنها هم روسرى نداشتند .\r\n\r\n\r\n\r\n\r\n","description":"","footnote":"\r\n( 1 ) . وسائل ج 3 / ص 29 و كافى ج 5 / ص 531\r\n( 2 ) . وسائل ج 3 / ص 29\r\n","page_name":" 516 ","page_number":516},
  {"content":"\r\n\r\nپرسيدم آيا آن خواجگان آزاد بودند يا برده ؟ فرمود آزاد نبودند . پرسيدم اگر آزاد باشند بايد سرها را از ايشان بپوشند ؟ فرمود : نه .\r\nدر اينكه آيا خواجه و برده به زن محرم است يا نه ، در تفسير آيات بحث كرديم .\r\nاكثر فقها مىگويند محرم نيست ولى در هر حال دلالت اين روايات - و روايات زياد ديگر در اين مورد با همهء اختلافى كه از ساير جهات دارند و در كافى و وسائل و ساير كتب حديث مذكور است - بر اينكه استثناى چهره مفروغٌ عنه و مسلّم به شمار مىرفته قابل تشكيك نيست .\r\nد . در مورد زنان اهل ذمّه « 1 » :\r\nالسَّكونىُّ عَنْ ابى عَبْدِاللَّهِ عليه السلام قال : قالَ رَسولُ اللَّهِ صلى الله عليه و آله : لا حُرْمَةَ لِنِساءِ اهْلِ الذِّمَّةِ انْ يُنْظَرَ الى شُعورِهِنَّ وَ ايْديهِنَّ « 2 » .\r\nسكونى ( از اهل تسنن است و از حضرت صادق زياد روايت دارد و مورد قبول و اعتماد علماى شيعه است ) از امام صادق نقل كرده است كه فرمود : پيغمبر فرمود :\r\nحرام نيست كه به موها و دستهاى زنان اهل ذمّه نظر بشود .\r\nابُوالْبَخْتَرى عَنْ جَعْفَرٍ عَنْ ابيهِ عَنْ عَلىِّ بْنِ ابى طالِبٍ عليه السلام : لابَأْسَ بِالنَّظَرِ الى رُؤسِ النِّساءِ مِنْ اهْلِ الذِّمَّةِ « 3 » .\r\nعلى عليه السلام فرمود : نگاه به سر زنان اهل ذمّه جايز است .\r\nدر اين مسأله كه نظر به زنان اهل كتاب جايز است فقها و مجتهدين متفق مىباشند .\r\nالّا اينكه جمعى از فقها قيدى را اضافه كرده‌اند و آن اين است كه بايد به مقدارى كه در زمان پيغمبر اكرم صلى الله عليه و آله بين خود اهل ذمّه متداول بوده است اكتفا كرد ، يعنى بايد ديد چه مقدار را در آن زمانها نمىپوشانيده‌اند ، نگاه كردن به همان مقدار جايز است\r\n\r\n\r\n\r\n\r\n","description":"","footnote":"\r\n( 1 ) . يعنى مردمى كه مسلمان نيستند ولى پيرو يكى از اديان قديم آسمانى مىباشند و در پناه دولت اسلامى طبق قرارداد زندگى مىكنند .\r\n( 2 ) . وسائل ج 3 / ص 26\r\n( 3 ) . وسائل ج 3 / ص 26\r\n","page_name":" 517 ","page_number":517},
  {"content":"\r\n\r\n( آن هم بدون تلذّذ و ريبه ) و اما اين اندازه كه در اين زمانها برهنه شده‌اند نگاه به آن جايز نيست .\r\nولى عقيدهء ديگران اين است : هر اندازه از بدن آنها كه معمولًا خودشان در ملأ عام نمىپوشند نظر به آن مانعى ندارد هرچند در زمان پيغمبر اكرم كمتر از آن را باز مىگذاشته‌اند .\r\nه . در مورد زنان بيابان نشين :\r\nعَبّادُ بْنُ صُهَيْبٍ : سَمِعْتُ ابا عَبْدِاللَّهِ عليه السلام يَقولُ : لا بَأْسَ بِالنَّظَرِ الى رُؤسِ نِساءِ اهْلِ تِهامَةَ وَالْاعْرابِ وَ اهْلِ السَّوادِ وَالْعُلوجِ لِانَّهُمْ اذا نُهوا لا يَنْتَهونَ « 1 » .\r\nحضرت صادق عليه السلام فرمود : نگاه كردن به سر زنان تهامه ، باديه نشينان ، دهاتيهاى حومه « 2 » و علج‌ها ( غيرعربهاى بىسواد كه در حكم همان باديه نشين‌هاى عرب هستند ) مانعى ندارد زيرا ايشان را هرگاه نهى كنند فايده ندارد .\r\nجمعى از فقها به مضمون اين روايت فتوا داده‌اند . از مرحوم آية اللَّه آقا سيد عبدالهادى شيرازى نقل شده است كه ايشان اين حكم را در مورد آن عده زنان شهرى كه همچون زنان دهاتى نهى كردن ايشان مفيد واقع نمىشود تعميم مىدادند و به همين علتى كه در حديث ذكر شده است ( كه نهى كردن ايشان اثر ندارد ) استناد مىجستند .\r\nبعضى از فقها و مراجع بزرگ تقليد معاصر نيز عيناً همين‌طور فتوا مىدهند و به همين علت كه در حديث ذكر شده استناد مىكنند « 3 » ولى اكثر فقها چنين فتوا نمىدهند ، حتى در مورد زنان باديه نشين و دهاتى هم فقط به همين اندازه اكتفا مىكنند كه بر مردان واجب نيست رفت و آمد خود را از مكانهايى كه اين زنان وجود دارند قطع كنند . اگر گذر كردند و نظرشان افتاد مانعى ندارد ، اما اينكه به صورت يك استثناى دائمى باشد ، نه .\r\n\r\n\r\n\r\n\r\n","description":"","footnote":"\r\n( 1 ) . همان\r\n( 2 ) . در متن حديث « اهل سواد » تعبير شده است . سواد ، قراء و كشتزارهاى اطراف شهر را مىگويند و شايد علت اينكه « سواد » ناميده مىشود اين باشد كه به علت كشت و زرع از دور سياه به نظر مىرسد . بسيارى از اوقات مراد از كلمهء « سواد » كشتزارهاى حومهء كوفه است .\r\n( 3 ) . رجوع شود به منهاج الصالحين چاپ نهم ، كتاب النكاح ، مسألهء 3 .\r\n","page_name":" 518 ","page_number":518},
  {"content":"\r\n\r\nبه هر حال استشهاد ما در اين روايت و نظاير آن بدين است كه در هيچ موردى از وجه و كفين سؤال نشده ، و اين بدان جهت بوده كه عدم لزوم پوشانيدن آنها از نظر راويان ، قطعى و مسلّم بوده است و كوچكترين ترديدى در آن نمىرفته است و قبلًا گفتيم كه هرگز احتمال نمىرود كه پوشيدن « رو » را لازم مىشناخته‌اند و در پوشيدن « مو » ترديد داشته‌اند .\r\n3 . رواياتى كه مستقيماً حكم وجه و كفين را چه از نظر پوشيدن و چه از جنبهء نگاه كردن بيان مىكند . ولى البته عدم لزوم پوشيدن وجه و كفين دليل بر جواز نظر نيست اما جواز نظر دليل بر عدم لزوم پوشيدن وجه و كفين هست .\r\nما قبلًا در ذيل آيهء «  وَ لا يُبْدِينَ زِينَتَهُنَّ إِلَّا ما ظَهَرَ مِنْها  » بعضى از اين روايات را ذكر كرديم و اكنون چند روايت ديگر را ذكر مىكنيم :\r\nالف . خَبَرُ مَسْعَدَةَ بْنِ زُرارَةَ ، قالَ : سَمِعْتُ جَعْفَراً - وَ سُئِلَ عَمّا تُظْهِرُ الْمَرْأَةُ مِنْ زينَتِها - قال عليه السلام : الْوَجْهِ وَالْكَفَّيْنِ « 1 » .\r\nمسعدة بن زراره از حضرت صادق عليه السلام نقل مىكند كه وقتى از حضرت دربارهء زينتى كه زن مىتواند آشكار كند سؤال شد فرمود : چهره و دو كف .\r\nب . خَبَرُ الْمُفَضَّلِ بْنِ عُمَر - قالَ : قُلْتُ لِابى عَبْدِاللَّهِ عليه السلام : ما تَقولُ فِى الْمَرْأَةِ تَموتُ فِى السَّفَرِ مَعَ الرِّجالِ لَيْسَ فيهم لَها ذومَحْرَمٍ وَلا مَعَهُمْ امْرَأَةٌ فَتَموتُ الْمَرْأَةُ ما يُصْنَعُ بِها ؟ قال : يُغْسَلُ مِنْها ما اوْجَبَ اللَّهُ عَلَيْهِ التَّيَمُّمَ وَلا تُمَسُّ وَ لا يُكْشَفُ لَها شَىْ ءٌ مِنْ مَحاسِنِهَا الَّتى امَرَاللَّهُ سُبْحانَهُ بِسَتْرِها . قُلْتُ : فَكَيْفَ يُصْنَعُ بِها ؟ قالَ : يُغْسَلُ بَطْنُ كَفَّيْها ثُمَّ يُغْسَلُ وَجْهُها ثُمَّ يُغْسَلُ ظَهْرُ كَفَّيْها « 2 » .\r\nمفضّل بن عمر سؤال كرد از امام صادق دربارهء زنى كه در سفر بميرد و مرد محرم يا زنى كه او را غسل دهد همراه او نباشد . فرمود : مواضع تيمّم او را بايد غسل دهند ولى نبايد بدن او را لمس كنند و نبايد زيباييهاى او را كه خدا پوشيدن آن را واجب فرموده است آشكار كرد . پرسيدم چگونه عمل كنيم ؟ فرمود اول باطن كف دست او\r\n\r\n\r\n\r\n\r\n","description":"","footnote":"\r\n( 1 ) . قرب الاسناد ص 40\r\n( 2 ) . وسائل ج 1 / ص 135\r\n","page_name":" 519 ","page_number":519},
  {"content":"\r\n\r\nرا بايد شست ، سپس چهره و بعد پشت دستهايش را .\r\nملاحظه مىفرماييد كه تصريح دارد كه چهره و كفين جزء قسمتهايى كه پوشانيدنش واجب گرديده است نيست .\r\nج . عَنْ عَلىِّ بْنِ جَعْفَرٍ عَنِ الرَّجُلِ ما يَصْلُحُ لَهُ انْ يَنْظُرَ مِنَ الْمَرْأَةِ الَّتى لا تَحِلُّ لَهُ ؟\r\nقالَ : الْوَجْهُ وَالْكَفُّ وَ مَوْضِعُ السِّوارِ « 1 » .\r\nعلى بن جعفر فرزند امام ششم است و مرد بسيار جليل القدرى است ، از برادرش حضرت موسى بن جعفر عليه السلام مىپرسد براى مرد چه مقدار جايز است به زنى كه محرمش نيست نگاه كند ؟ حضرت در جواب فرمود : چهره و كف و جاى دستبند .\r\nد . عَنْ ابى جَعْفَرٍ عَنْ جابِرِ بْنِ عَبْدِاللَّهِ الْانْصارىِّ قالَ : خَرَجَ رَسولُ اللَّهِ صلى الله عليه و آله يُريدُ فاطِمَةَ عليها السلام وَ انا مَعَهُ . فَلَمَّا انْتَهَيْنا الَى الْبابِ وَضَعَ يَدَهُ عَلَيْهِ فَدَفَعَهُ ، ثُمَّ قالَ :\r\nالسَّلامُ عَلَيْكُمْ . فَقالَتْ فاطِمَةُ : عَلَيْكَ السَّلامُ يا رَسولَ اللَّهِ . قالَ اادْخُلُ ؟ قالَتْ :\r\nادْخُلْ يا رَسولَ اللَّهِ ! قالَ : ادْخُلُ انَا وَ مَنْ مَعى ؟ فَقالَتْ : يا رَسولَ اللَّهِ ! لَيْسَ عَلَىَّ قِناعٌ . فَقالَ : يا فاطِمَةُ ! خُذى فَضْلَ مِلْحَفَتِكِ فَقَنِّعى بِها رَأْسَكِ . فَفَعَلَتْ . ثُمَّ قالَ :\r\nالسَّلامُ عَلَيْكُمْ . فَقالَتْ : وَ عَلَيْكَ السَّلامُ يا رَسولَ اللَّهِ . قال : اادْخُلُ ؟ قالَتْ : نَعَمْ يا رَسولَ اللَّه ! قالَ : انَا وَ مَنْ مَعى ؟ قالَتْ : وَ مَنْ مَعَكَ . قالَ جابِرٌ : فَدَخَلَ رسولُ اللَّهِ وَ دَخَلْتُ وَ اذا وَجْهُ فاطِمَةَ اصْفَرُ كَأنَّهُ بَطْنُ جَرادَةٍ ، فَقالَ رَسولُ اللَّهِ : مالى ارى وَجْهَكِ اصْفَرَ ؟ قالَتْ : يا رَسولَ اللَّهِ ! الْجوعُ . فَقالَ : اللّهُمَّ مُشْبِعَ الْجَوْعَةِ وَ دافِعَ الضَّيْعَةِ ، اشْبِعْ فاطِمَةَ بِنْتَ مُحَمَّدٍ . قالَ جابِرٌ : فَنَظَرْتُ الَى الدَّمِ يَنْحَدِرُ مِنْ قُصاصِها حَتّى عادَ وَجْهُها احْمَرَ ، فَما جاعَتْ بَعْدَ ذلِكَ الْيَوْمِ « 2 » .\r\nمضمون حديث به‌طور اختصار اين است : جابر مىگويد : در خدمت رسول خدا\r\n\r\n\r\n\r\n\r\n","description":"","footnote":"\r\n( 1 ) . قرب الاسناد ص 102\r\n( 2 ) . كافى ج 5 / ص 528 و وافى مجلد 12 ص 124 و وسائل ج 3 / ص 27\r\n","page_name":" 520 ","page_number":520},
  {"content":"\r\n\r\nصلى الله عليه و آله به در خانهء فاطمه عليها السلام آمديم . رسول خدا سلام كرد و اجازهء ورود خواست .\r\nفاطمه عليها السلام اجازه داد . پيغمبر اكرم فرمود : با كسى كه همراه من است وارد شوم ؟\r\nزهرا عليها السلام گفت : پدر جان ! چيزى بر سر ندارم . فرمود : با قسمتهاى اضافى روپوش خودت سرت را بپوشان . سپس مجدداً استعلام كرد كه آيا داخل شويم ؟ پاسخ شنيديم :\r\nبفرماييد . وقتى وارد شديم چهرهء زهرا عليها السلام آنچنان زرد بود كه مانند شكم ملخ مىنمود . رسول اكرم صلى الله عليه و آله پرسيد : چرا چنين هستى ؟ جواب داد : از گرسنگى است « 1 » . پيغمبر اكرم دعا فرمود كه خدايا ! دختر مرا سير گردان . پس از دعاى پيغمبر اكرم چهرهء زهرا گلگون شد و گويى دويدن خون را در زير پوست صورت مىديدم و زهرا از آن پس گرسنه نماند .\r\nدلالت اين حديث بر اينكه پوشانيدن چهره واجب نيست و نيز بر اينكه نظر كردن به چهره جايز است ، بسيار روشن مىباشد .\r\nه . عَنِ الْفُضَيْلِ بْنِ يَسارٍ ، قالَ : سَأَلْتُ ابا عَبْدِاللَّهِ عليه السلام عَنِ الذِّراعَيْنِ مِنَ الْمَرْأَةِ هُما مِنَ الزّينَةِ الَّتى قالَ اللَّهُ : « وَلا يُبْدينَ زينَتَهُنَّ الّا لِبُعو لَتِهِنَّ » قال : نَعَمْ وَ مادونَ\r\n\r\n\r\n\r\n\r\n","description":"","footnote":"\r\n( 1 ) . پس از نشر چاپ اول اين كتاب ، بعضى از ما توضيح خواستند كه چگونه ممكن است چهرهء دختر پيغمبر اكرم از گرسنگى زرد باشد ؟ چرا و به چه دليل گرسنه بوده‌اند ؟ .\r\nاز پرسش كنندگان متشكريم كه سؤال خود را با ما در ميان گذاشتند . بايد به دو نكته توجه داشته باشند :\r\nيكى اينكه زندگى آن روز مسلمانان در مدينه غالباً به سختى مىگذشت . جنگها و كشمكشها خودبه خود بر اقتصاد لاغر مدينه ضربه مىزد و گاهى توأم مىشد با خشكسالى ، چنان كه در سالى كه غزوهء تبوك اتفاق افتاد خشكسالى سختى روى داده بود و لهذا سپاه تبوك را « جيش العسرة » ناميدند . اصحاب صُفّه گاهى آنچنان در سختى بودند كه جامهء كافى براى شركت در نماز جماعت نداشتند . رسول خدا روزى پرده‌اى در خانهء دخترش زهرا آويخته ديد ، كراهت نشان داد . زهرا فوراً آن را پيش پدر فرستاد و رسول خدا آن را تكه تكه كرد و به اصحاب صفه داد .\r\nنكتهء ديگر اينكه درست است كه على مرد كار بود ، علاوه بر حقوق سربازى و غنائم جنگى كارهاى كشاورزى داشت و احياناً با مزدورى در باغهاى ديگران تحصيل روزى مىكرد ، ولى على و زهرا كسانى نبودند كه خود سير بخوابند و در اطراف آنها شكمها گرسنه باشد . آنها آنچه به كف مىآوردند به ديگران ايثار مىكردند . سورهء مباركهء « هَلْ اتى » در همچو زمينه‌اى نازل گرديد .\r\nآرى مسلمانان صدر اول در چنان شرايط طاقت فرسايى پرچم اسلام را به دوش گرفتند و تا دورترين نقاط جهان بردند .\r\nگرسنگى خاندان پيامبر نقصى براى آنها به شمار نمىرود ، افتخارى است كه بر پيشانى مقدسشان مىدرخشد .\r\n","page_name":" 521 ","page_number":521},
  {"content":"\r\n\r\nالْخِمارِ مِنَ الزّينَةِ وَ مادونَ السِّوارَيْنِ « 1 » .\r\nفضيل بن يسار مىگويد : از امام صادق عليه السلام پرسيدم كه آيا ذراعهاى زن از قسمتهايى است كه بايد از غيرمحارم بپوشاند ؟ فرمود : بلى و آنچه زير روسرى قرار مىگيرد بايد پوشيده شود ، و همچنين از محل دستبند به بالا پوشيده شود .\r\n4 . رواياتى كه در باب احرام ، پوشانيدن چهره را بر زن حرام مىكند .\r\nبسيار مستبعد است كه بگوييم گشودن چهره در غيرحال احرام از محرّمات محسوب مىشود و در حال احرام واجب است . و با درنظر گرفتن اينكه وقتى شخص مُحْرِم مناسك عمره يا حج را بجا مىآورد معمولًا در ميان اجتماع انبوهى از زن و مرد است ، روشن است كه اگر پوشانيدن چهره از مرد لازم باشد مىبايد قيد شود ؛ گذشته از اينكه در روايتى وارد شده است كه حضرت باقر عليه السلام زنى را ديد كه در حال احرام به وسيلهء بادبزن چهرهء خود را پوشانيده است ؛ امام عليه السلام شخصاً با چوبدستى خود بادبزن را از چهرهء آن زن دور فرمود .\r\nاز بعضى روايات فهميده مىشود كه باز بودن چهرهء زن در حال احرام به جاى باز بودن سر براى مرد است و منظور اين است كه محرم از تأثير گرما و سرما رنج ببرد ؛ چنان كه در حديثى آمده است كه زنى در حال احرام نقاب زده بود ؛ حضرت باقر عليه السلام فرمود نقاب را بردار ، زيرا اگر نقاب داشته باشى رنگ چهره‌ات تغيير نمىكند ، يعنى بايد آفتاب رنگ پوست صورتت را عوض كند .\r\nپس منظور از اينكه مُحرِم اگر مرد است بايد سر را برهنه كند و اگر زن است چهره را ، اين است كه از آسايش و رفاهى كه در حال معمولى برخوردار است قدرى كاسته شود . ولى چون شارع مقدس مىخواسته قانون « پوشش » به حال خود باقى باشد ، به زن دستور نفرموده كه سر را برهنه كند و تنها به برهنه كردن چهره اكتفا كرده است . و اگر شارع مىخواست در حال احرام از قانون « پوشش » صرف نظر كند ، ممكن بود براى زن هم برهنه كردن سر را لازم بشمارد . و در بين فقها هرگز كسى نگفته است كه منظور شارع اين است كه در مورد احرام استثنائى براى پوشش قائل شده باشد .\r\n\r\n\r\n\r\n\r\n","description":"","footnote":"\r\n( 1 ) . كافى ج / 5 ص 521 و وسائل ج / 3 ، ص 25 و وافى مجلد 12 ص 121\r\n","page_name":" 522 ","page_number":522},
  {"content":"\r\n\r\nروايات و قرائنى كه در اين باب است ، در اخبار و روايات شيعه و سنى و در تاريخ اسلام فوق العاده زياد و غيرقابل انكار است . آنچه ذكر كرديم نمونه‌اى بود . نقل همهء آنها خود يك كتاب مىشود .\r\n\r\n","description":"","footnote":"","page_name":" 523 ","page_number":523},
  {"content":"\r\n\r\n\r\nادلّهء مخالف\r\nبراى وجوب پوشش وجه و كفّين متقابلًا به دلايل زير تمسك جسته شده است :\r\n\r\n1 . سيرهء مسلمين .\r\nدرست است كه ظاهر آيات و روايات اين است كه پوشش وجه و كفين لازم نيست ولى نمىتوان منكر شد كه سيرهء متديّنين بر خلاف اين است .\r\nسيره چيزى نيست كه به سهولت بتوان از آن چشم پوشيد . اگر واقعاً سيرهء مسلمين از صدر اسلام تاكنون به‌طور مستمر و پيگير اين باشد كه پوشش وجه و كفين را لازم بشمارند دليل روشنى است كه اين درسى بوده كه مسلمانان از پيغمبر اكرم و ائمهء اطهار آموخته‌اند . اصطلاحاً مىگويند سيرهء مستمرّهء مسلمين كشف از سيرهء پيغمبر صلى الله عليه و آله مىكند و سيرهء پيغمبر البته حجت است .\r\nدر بسيارى از موارد ، فقها در اثبات احكام به سيره تمسك مىجويند . مثلًا در مورد ريش تراشى مىگويند محكمترين دليل حرمت آن سيرهء مسلمين است كه ريش را نتراشند . ( البته در اينجا مناقشه شده كه از نتراشيدن ريش كه بين مسلمين متداول است مىتوان استنتاج كرد كه ريش گذاشتن حرام نيست ، ولى اينكه ريش گذاشتن واجب باشد استنباط نمىشود زيرا ممكن است مستحب و يا مباح باشد ) . در مسألهء\r\n\r\n","description":"","footnote":"","page_name":" 524 ","page_number":524},
  {"content":"\r\n\r\nپوشش وجه و كفين نيز به سيرهء مسلمين تمسك شده است .\r\nدر جواب اين استدلال بايد يك نكتهء تاريخى و اجتماعى را مورد دقت قرار دهيم .\r\nآن نكته اين است كه اگرچه پوشش در بين عرب مرسوم نبود و اسلام آن را به وجود آورد ولى در ملل غيرعرب به شديدترين شكل رواج داشت .\r\nدر ايران و در بين يهود و مللى كه از فكر يهود پيروى مىكردند حجاب به مراتب شديدتر از آنچه اسلام مىخواست وجود داشت . در بين اين ملتها وجه و كفين هم پوشيده مىشد ، بلكه در بعضى از ملتها سخن از پوشيدن زينت زن و چهرهء زن نبود ، سخن از پنهان كردن زن و به اصطلاح « قايم » كردن زن بود و اين فكر به صورت عادت سفت و سختى درآمده بود . اسلام گرچه پوشانيدن وجه و كفين را واجب نكرد ولى تحريم هم نكرد ، يعنى اسلام عليه پوشانيدن چهره قيام نكرد و باز گذاشتن را واجب ننمود و در نتيجه ملتهاى غيرعرب كه مسلمان شدند از همان عادت و رسم ديرين خود تبعيت كردند . اسلام با رسم پوشيدن چهره جز در مورد احرام مخالفت نداشت بلكه همان‌طور كه قبلًا تذكر داديم استثناى وجه و كفين يك رخصت تسهيلى است .\r\nرجحان اخلاقى تستّر تا حد امكان ، مورد توجه اسلام است . عليهذا فرضاً سيره‌اى وجود داشته باشد دليل بر وجوب پوشيدن وجه و كفين نمىشود .\r\nبه علاوه چنين سيره‌اى در زمان پيغمبر و صحابه و در زمان ائمهء اطهار وجود نداشته است . آنچه از زواياى تاريخ به دست مىآيد اين است كه سيرهء مسلمين در قرون اوليهء اسلام با سيرهء آنها در قرون بعدى - مخصوصاً پس از اختلاط ملت عرب با ملتهاى ديگر و بالاخص پس از تأثر از رسوم و عادات امپراطورى روم شرقى از يك طرف و رسوم ايرانى از طرف ديگر - بسيار متفاوت بوده است تا آنجا كه براى بسيارى از مورخان غربى كه از متون اسلامى اطلاع صحيحى ندارند اين توهم پيش آمده كه اساساً اسلام دستورى دربارهء پوشش نداده است و همهء اينها از خارج دنياى اسلام به ميان مسلمين سرايت كرده است و ما در بخش اول اين كتاب سخنانشان را نقل كرديم .\r\nو البته همان‌طور كه قبلًا تذكر داديم اين سخن ياوه‌اى بيش نيست . اسلام دستورهاى اكيد دربارهء پوشش دارد و فلسفهء خاصى را هم درنظر گرفته است .\r\nپس اولًا چنين سيرهء مستمرّه‌اى وجود نداشته است ، و ثانياً فرضاً چنين سيره‌اى در ميان مسلمين وجود مىداشت دليل نبود مگر آنكه ثابت شود عمل خود معصومين هم بر همين منوال بوده كه البته آن هم ثابت نيست بلكه از بعضى روايات گذشته معلوم\r\n\r\n","description":"","footnote":"","page_name":" 525 ","page_number":525},
  {"content":"\r\n\r\nشد كه عمل معصومين نيز با آنچه در قرون اخير اسلامى رايج شده است موافقت ندارد .\r\nتمسك به سيرهء مسلمين يك تتبّع تاريخى عميقى مىخواهد . هزاران تغييرات تدريجى و آرام عملًا در رفتار ملتها پيدا مىشود كه چون توأم با يك حادثهء پرسروصدا نيست تاريخ از ضبط آنها سكوت مىكند . در مورد انواع به اصطلاح « مد » هاى لباس مردانه در طول قرون آنقدر تغييرات پيدا شده كه قابل احصا نيست .\r\nبدين ترتيب كه ما سيره را توجيه كرديم ديگر نمىتوان آن را كاشف از سيرهء نبوى و درسى از پيغمبر اكرم صلى الله عليه و آله دانست و حجت نخواهد بود . اگر ما بتوانيم وجود چنين سيره و روشى را از شخص پيغمبر اكرم صلى الله عليه و آله نيز اثبات كنيم باز هم دليل بر وجوب نخواهد شد ، فقط دليل بر جواز است و حداكثر دليل بر ارجحيّت است . و چنان كه در تفسير آيهء «  وَ أَنْ يَسْتَعْفِفْنَ خَيْرٌ لَهُنَّ  » يادآور شديم شكى نيست كه هرچه اصل تستّر بيشتر رعايت شود از نظر تأمين هدف شارع بهتر است .\r\nشهيد ثانى رضوان اللَّه عليه در مسالك ضمن بحث از ادلّهء اين مسأله ، در پاسخ استدلال به سيره و اتفاق مسلمين چنين مىگويد :\r\nوَ دَعْوَى اتِّفاقِ الْمُسْلِمينَ عَلَيْهِ مُعارَضٌ بِمِثْلِهِ وَ لَوْ تَمَّ لَمْ يَلْزَمْ مِنْهُ تَحْريمُ هذَا الْمِقْدارِ لِجَوازِ اسْتِنادِ مَنْعِهِنَّ الَى الْمُرُوَّةِ وَ الْغَيْرَةِ بَلْ هُوَ الْاظْهَرُ ، اوْ عَلى وَجْهِ الْافْضَلِيَّةِ اذْ لا شَكَّ فيها . .\r\nادعاى اتفاق مسملين بر جلوگيرى از بازگذاشتن چهره و دو دست مردود است . اولًا به دليل اينكه ضد چنين اتفاقى نيز نقل شده است ؛ يعنى نقل شده كه سيرهء مسلمين همواره اينچنين بوده است كه زنان چهره و دو دست را باز مىگذاشته‌اند .\r\n( قبلًا ايشان يكى از ادلّهء موافقين باز گذاشتن چهره و دو دست را چنين بيان كرده‌اند :\r\nلِاطْباقِ النّاسِ فى كُلِّ عَصْرٍ عَلى خُروجِ النِّساءِ عَلى وَجْهٍ يَحْصُلُ مِنْهُ بُدُوُّ ذلِكَ مِنْ غَيْرِ نَكيرٍ . .\r\nعمل مردم عموماً در همهء اعصار بر اين بوده است كه زنان به نحوى از خانه بيرون مىآمده‌اند كه چهرهء آنها نمايان بوده است و كسى اين عمل را منكر نمىشمرده\r\n\r\n","description":"","footnote":"","page_name":" 526 ","page_number":526},
  {"content":"\r\n\r\nاست . ) .\r\nثانياً بر فرض كه قبول كنيم سيرهء مسلمين بر جلوگيرى از كشف وجه و كفين است باز دليل نمىشود ، زيرا سيره وقتى دليل مىشود كه ريشه‌اى جز قبول فرمان پيغمبر در كار نباشد تا دليل بر فرمان پيغمبر بشود ، ولى در اينجا احتمال مىرود كه ريشهء اين سيره حس غيرت و مردانگى افراد باشد نه اطاعت از دستور پيغمبر ، و ظاهر هم همين است كه ريشهء اين سيره حس غيرت و مردانگى مردم است .\r\nاحتمال هم مىرود كه ريشهء سيره افضليت پوشش باشد ، زيرا شكى نيست كه به فرض جواز ، پوشانيدن افضل است از باز گذاشتن .\r\n\r\n2 . ملاك\r\n. دليل ديگرى كه بر لزوم پوشانيدن چهره و دو دست اقامه شده اين است كه « ملاك » يعنى آن فلسفه‌اى كه ايجاب مىكند ساير قسمتهاى بدن پوشيده باشد ايجاب مىكند كه چهره و دو دست نيز پوشيده باشد . مگر فلسفهء پوشيدن ساير قسمتهاى بدن جز جنبهء فتنه‌انگيزى آنهاست ؟ ! زيبايى چهره و فتنه‌انگيز بودن آن كم از بعضى ديگر از قسمتهاى بدن نيست بلكه بيشتر است . بنابراين معقول نيست كه مثلًا پوشانيدن « مو » به خاطر زيبايى و فتنه‌انگيزىاش واجب باشد ولى پوشانيدن « رو » كه مركز زيباييهاى زن است واجب نباشد . در دين مقدس اسلام هر چيزى كه موجب تحريك شهوات و برهم زدن عفاف و پاكدامنى است قدغن شده ، آيا ممكن است با چنين مبنايى پوشش چهره و دو دست ، مخصوصاً چهره ، لازم شمرده نشده باشد ؟ .\r\nدر جواب اين استدلال مىگوييم : شكى نيست كه واجب نبودن پوشش وجه و كفين از اين جهت نيست كه ملاك و فلسفهء اصلى پوشش در آن وجود ندارد ، بلكه همچنانكه قبلًا اشاره كرديم و از قدماى مفسرين نيز نقل نموديم از جهت اين است كه ملاك ديگرى ايجاب مىكند كه در اين مورد استثنا به وجود آيد . آن ملاك ديگر اين است كه پوشش وجه و كفين اگر به‌طور وجوب پيشنهاد شود موجب حَرَج و فلج و سلب امكان فعاليت عادى از زن مىگردد .\r\nچنان كه قبلًا هم گفتيم پوشش وجه و كفين مرز محبوسيت و عدم محبوسيت زن است و مفهوم حجاب و اثر آن با اضافه كردن و حذف كردن اين قسمت كاملًا عوض مىشود .\r\n\r\n","description":"","footnote":"","page_name":" 527 ","page_number":527},
  {"content":"\r\n\r\nبراى اينكه اين بحث بهتر روشن شود بايد يك اصطلاح مربوط به علم اصول فقه را توضيح دهيم :\r\nاصوليّين مىگويند مباح بر دو قسم است : مباح اقتضائى و مباح لااقتضائى .\r\nبعضى از كارها نه داراى مصلحتى است كه باعث شود شارع آن را واجب كند و نه داراى مفسده‌اى است كه سبب شود حكم به تحريم آن دهد . اين كارها به علت اينكه ملاكى براى وجوب يا حرمت ندارند مباح شمرده مىشوند و به همين جهت آنها را مباحهاى لااقتضائى مىنامند . شايد اكثر مباحات از اين نوع باشد .\r\nولى برخى ديگر از كارها علت مباح شدنش وجود حكمتى است كه ترخيص آن كار را ايجاب مىكرده است ؛ يعنى اگر شارع آن كار را مباح نمىكرد مفسده‌اى لازم مىآمد . اين نوع از مباحات را « مباح اقتضائى » مىنامند . در اين نوع از مباح ممكن است مصلحت يا مفسده‌اى در فعل يا ترك آن كار وجود داشته باشد ولى شارع به خاطر رعايت مصلحت مهمتر كه رخصت را ايجاب مىكرده است حكم به اباحه كرده و از آن ملاك ديگر چشم پوشيده است .\r\nمباحهايى كه به خاطر جرح مباح قرار داده شده از اين قبيل است . مقنّن درنظر گرفته است كه اگر بخواهد مردم را از برخى از كارها منع كند زندگى بر آنها دشوار مىشود ، لذا از تحريم آن چشم پوشيده است .\r\nبهترين مثال مسألهء طلاق است . شك نيست كه طلاق از نظر اسلام عملى ناپسند و مبغوض است تا حدى كه آن را زشت ترين مباح و « ابْغَضُ الْحَلال » خوانده است . در عين حال شارع مقدس حكم به تحريم طلاق نكرده ، به مرد اختيار داده است كه زنش را طلاق بدهد .\r\nدر اينجا اين سؤال مطرح مىشود كه اگر اين عمل در نظر شارع اسلام مبغوض و منفور است پس چرا آن را حلال قرار داده است و اگر مبغوض نيست پس اينهمه نكوهش دربارهء آن چيست و اساساً « ابغض الحلال » يعنى چه ؟ .\r\nمحدّثين روايت كرده‌اند : ابو ايّوب انصارى مىخواست زنش امّ ايّوب را طلاق دهد . پيغمبر اكرم صلى الله عليه و آله شنيد ، فرمود : « انَّ طَلاقَ امِّ ايّوبَ لَحوبٌ » « 1 » يعنى طلاق دادن‌امّ ايّوب گناهى بزرگ است .\r\n\r\n\r\n\r\n\r\n","description":"","footnote":"\r\n( 1 ) . كافى ج 6 / ص 55 و وسائل ج 3 / ص 144\r\n","page_name":" 528 ","page_number":528},
  {"content":"\r\n\r\nدر عين حال اگر ابو ايّوب زنش را طلاق مىداد پيغمبر اكرم صلى الله عليه و آله نمىفرمود كه اين طلاق باطل است .\r\nرمز اين مطلب چيست ؟ آيا ممكن است چيزى به قدر يك حرام ، مبغوض و ناپسند باشد ولى در عين حال مباح باشد ؟ .\r\nبلى ، ممكن است چيزى به قدر يك حرام و بيش از بسيارى از حرامها مبغوض باشد ولى به خاطر مصلحتى تحريم نشود .\r\nرمز اين مسأله در باب طلاق اين است كه اسلام نمىخواهد بناى ازدواج را بر اجبار و الزام بگذارد ، و نبايد . مرد بايد حامى و علاقه‌مند به زن باشد و زن بايد در شكل يك محبوب در خانه بماند ؛ يعنى اساس كانون خانوادگى محبت است .\r\nعشق و علاقه اجباربردار نيست . صحيح نيست كه قانون بخواهد زن را به زور به شوهرش بچسباند . وقتى علاقهء بين زن و شوهر وجود نداشته باشد طبعاً زيربناى كانون خانوادگى از ميان رفته است ؛ مخصوصاً اگر تنفر از ناحيهء مرد باشد ، زيرا سررشتهء عُلْقهء خانوادگى در جانب مرد است و اگر مرد علاقه‌مند باشد زن طبق طبيعت خودش كه مىخواهد او را دوست بدارند علاقه‌مند مىشود . زن به محبوب داشتن اهميت نمىدهد ، به محبوب بودن اهميت مىدهد ؛ يعنى زن آن مردى را دوست مىدارد كه او را دوست بدارد ؛ مردى محبوب اوست كه او محبوب آن مرد باشد . لهذا كليد علقهء خانوادگى در دست مرد است و همين كه علاقهء مرد از بين رفت كانون خانوادگى به‌طور طبيعى منحلّ است . چنين كانونى را كه بايد بر محبت و علاقه و صميميت استوار باشد نمىشود با زور و اجبار قانونى نگهدارى كرد . زن مانند نوكر يا كارگر نيست كه قانون اجبارى بتواند او را در محل كارش على رغم صاحب كار نگهدارى كند .\r\nاسلام تدابيرى انديشيده است كه دلسردى و بىمهرى بين زوجين پيش نيايد و مرد از روى شوق و رغبت پروانه وار به دور شمع وجود همسرش بچرخد . اما اگر موجبات نارضايى و جدايى فراهم شد و مرد خواست همسرش را طلاق بدهد ، اسلام اين كار را بسيار زشت مىداند ولى مانع آن هم نمىشود زيرا ديگر چاره‌اى نيست .\r\nاين يك نمونهء روشنى از مباحهاى اقتضائى است .\r\nغالب استثناهاى باب حجاب از همين قبيل است ، خواه استثناهايى كه در باب محارم است يا استثناهايى كه از لحاظ مقدار پوشش است . لهذا در مورد محارم ( غيرشوهر ) هرقدر زن پوشيده‌تر باشد بهتر است .\r\n\r\n","description":"","footnote":"","page_name":" 529 ","page_number":529},
  {"content":"\r\n\r\nتهييج شهوت در مورد محارم درجه اول از قبيل پدر و فرزند و عمو و برادر تقريباً صفر است ولى جاذبهء زن مخصوصاً اگر جوان و زيبا باشد در محارم درجات بعدى مخصوصاً در محارم سببى از قبيل پدرشوهر و پسرشوهر بىتأثير نيست . رخصت شارع در اين موارد براى ضرورت اختلاط و معاشرتهاى زيادى است كه بين محارم اجتناب ناپذير است . فكر كنيد اگر پوشش زن نسبت به برادر و پدر لازم باشد چقدر زندگى خانوادگى دشوار خواهد شد ! .\r\nدر مورد پدر و عمو و حتى برادر طبعاً رغبت جنسى وجود ندارد مگر در افراد منحرف و استثنائى ، ولى در مورد پسر شوهر عمدهء ملاك همان عُسر و حَرَج است . اگر مردى زن زيبا و پسر جوانى دارد هرگز اين پسر نسبت به زن پدر مانند فرزند نسبت به مادر خود نيست . بنابراين مباح بودن ترك پوشش در برابر بعضى محارم نيز به ملاك عسر و حرج است و ما اين نكته را كه ملاك عسر و حرج است از آيهء 58 سورهء نور استفاده كرديم كه مىفرمايد : «  طَوَّافُونَ عَلَيْكُمْ بَعْضُكُمْ عَلى بَعْضٍ  » . بعضى از مفسرين از قبيل صاحب كشّاف نيز در ذيل همين جمله بدين نكته اشاره كرده‌اند . همان‌طور كه مكرر گفته‌ايم چون اين استثناها از ناحيه حرج است نه اينكه ملاك تحريم وجود نداشته باشد ، بنابراين هرقدر تستّر بيشتر رعايت شود بهتر است ، يعنى جدايى زن و مرد ، پوشش ، ترك نظر و هر چيز ديگرى كه انسان را از حريم مسائل جنسى دور مىكند رجحان دارد و مادامى كه ممكن است بايد مراعات گردد .\r\nاگر كسى بپرسد در كلاس يا مجلسى كه زن و مرد هر دو شركت مىكنند و زنان به قدر كافى پوشيده هستند آيا اگر يك در ميان بنشينند بهتر است يا اينكه زنها در يك قسمت و مردها در قسمت ديگر بنشينند ؟ .\r\nجواب اين است كه البته جدا بنشينند بهتر است .\r\nبه طوركلى اصل ضرورت و احتياج را بايد در نظر گرفت . نبايد اين ترخيص شرعى بهانه‌اى به دست دهد كه مردان و زنان اجنبى حريم را از ميان بردارند و خطر برخوردهاى زن و مرد را فراموش كنند .\r\nهيچ غريزه‌اى به سركشى و حساسيت غريزهء جنسى نيست . احتياطها و توصيه‌هاى اسلام مبنى بر دور نگه داشتن زنان و مردان اجنبى تا حدودى كه حرج و فلج ايجاد نكند مبنى بر اين اصل روانى است . روانشناسى و روانكاوى صددرصد اين نظر را تأييد مىكند و تواريخ و داستانها حكايت مىكنند كه گاهى يك برخورد ، يك\r\n\r\n","description":"","footnote":"","page_name":" 530 ","page_number":530},
  {"content":"\r\n\r\nتلاقى نگاهها در ظرف يك لحظه اساس خانواده‌اى را متلاشى كرده است .\r\nبه نيروى تقوا و ايمان در مقابل موجبات همهء گناهها مىتوان تكيه كرد مگر در مورد گناهان مربوط به غريزهء جنسى . اسلام هرگز نيروى تقوا و ايمان را با اينكه قويترين نيروهاى اخلاقى است يك ضامن كافى در برابر تحريكات و دسايس اين غريزه ندانسته است .\r\nچقدر عالى و لطيف سروده حافظ شيراز در غزل معروف خود كه با اين بيت آغاز مىشود :\r\n نقدها را بود آيا كه عيارى گيرند * تا همه صومعه داران پى كارى گيرند \r\nآنجا كه مىگويد :\r\n قوّت بازوى پرهيز به خوبان مفروش * كه در اين خيل حصارى به سوارى گيرند \r\nآرى در خيل خوبان ، سوارى براى فتح حصارى از تقوا كافى است .\r\n\r\n3 . روايت .\r\nدليل سوم از ادلّهء كسانى كه پوشش وجه و كفين را لازم شمرده‌اند روايتى است كه در كتب حديث نقل شده و شهيد ثانى در مسالك به آن استدلال و سپس نقد كرده است . مضمون روايت اين است :\r\nدر حجة الوداع زنى براى پرسيدن مسأله‌اى خدمت رسول اكرم صلى الله عليه و آله آمد . فضل بن عباس پشت سر رسول خدا سوار بود . نگاههايى بين آن زن و فضل رد و بدل شد .\r\nرسول اكرم متوجه شد كه آن دو به هم خيره شده‌اند و زن جوان به جاى اينكه توجهش به جواب مسأله باشد همهء توجهش به فضل است كه جوانى نورس و زيبا بود . رسول اكرم با دست خود صورت فضل را چرخانيد و فرمود زنى جوان و مردى جوان ، مىترسم شيطان در ميان ايشان پا بنهد « 1 » شهيد رضوان اللَّه عليه در پاسخ اين استدلال مىگويد :\r\n« اين روايت دليل بر عدم وجوب پوشيدن چهره است و حتى دليل بر جواز نظر به\r\n\r\n\r\n\r\n\r\n","description":"","footnote":"\r\n( 1 ) . صحيح بخارى ج 8 / ص 63\r\n","page_name":" 531 ","page_number":531},
  {"content":"\r\n\r\nچهره اجنبيّه است نه دليل بر وجوب پوشيدن چهره و بر حرمت نظر . » .\r\nما سخن شهيد را چنين توضيح مىدهيم : اولًا طبق مفاد اين حديث پيغمبر اكرم زن را از باز گذاشتن چهره‌اش نهى نفرموده بود كه منتهى بدين جريان شد . ثانياً خود رسول اكرم ضمن پاسخ دادن به مسألهء آن زن به چهرهء زن نگاه مىكرد كه متوجه شد آن زن آزمندانه به چهرهء زيباى فضل خيره شده است . ثالثاً قرائن اين قصه حكايت مىكند كه نگاه آن دو به يكديگر شهوت آلود بوده است . شك نيست كه اين گونه تبادل نگاهها حرام است . بدين جهت بود كه رسول اكرم دست خود را به پشت سر برد و چهرهء فضل را به طرف ديگر برگردانيد كه ديگر او به آن زن نگاه نكند و آن زن به او . رابعاً بعد از اين جريان نيز زن را امر به پوشيدن چهره نكرد ، بلكه عملًا مانع نگاههاى شهوت آلود آن دو به يكديگر شد .\r\nشيخ انصارى نيز در رسالهء « نكاح » پس از آنكه اين حديث را از طرف طرفداران لزوم پوشيدن چهره و حرمت نظر نقل مىكند ، مىفرمايد : اين حديث بر خلاف مدّعاى آنها بيشتر دلالت دارد .\r\n\r\n4 . خواستگارى .\r\nيكى ديگر از ادلّهء كسانى كه پوشش چهره را لازم دانسته‌اند اين است كه در مورد كسى كه قصد ازدواج دارد اجازه داده شده است كه به چهرهء زنى كه مورد نظر اوست نگاه كند . مفهوم اين حكم اين است كه براى كسى كه قصد ازدواج ندارد نظر كردن جايز نيست . اكنون ما بعضى از روايات اين باب را ذكر مىكنيم :\r\nالف . عَنْ ابى هُرَيْرَةَ : كُنْتُ عِنْدَ الَّنبىِّ ، فَأَتاهُ رَجُلٌ فَاخْبَرَهُ انَّهُ تَزَوَّجَ امْرَأَةً مِنَ الْانْصارِ . فَقالَ لَهُ رَسولُ اللَّهِ صلى الله عليه و آله : أَنَظَرْتَ الَيْها ؟ قالَ : لا . قالَ : فَاذْهَبْ فَانْظُرْ الَيْها فَانَّ فى اعْيُنِ الْانْصارِ شَيْئاً « 1 » .\r\nابوهريره مىگويد : نزد رسول خدا بودم كه مردى آمد و گفت با زنى از انصار ازدواج كرده‌ام . پيغمبر صلى الله عليه و آله به وى فرمود : آيا آن زن را ديده‌اى ؟ گفت نه . فرمود برو او را\r\n\r\n\r\n\r\n\r\n","description":"","footnote":"\r\n( 1 ) . صحيح مسلم ، ج 4 / ص 142\r\n","page_name":" 532 ","page_number":532},
  {"content":"\r\n\r\nببين ، زيرا چشم انصار معمولًا عيبى دارد .\r\nب . عَنِ الْمُغيرَةِ بْنِ شُعْبَةَ انَّهُ خَطَبَ امْرَأَةً فَقالَ صلى الله عليه و آله : انْظُرْ الَيْها فَانَّهُ احْرى انْ يَدومَ بَيْنَكُما « 1 » .\r\nمغيرة بن شعبه از زنى خواستگارى كرد . پيغمبر اكرم صلى الله عليه و آله مطلع شد ، به دو فرمود :\r\nبرو ببين ، زيرا اگر ببينى و بعد ازدواج كنى اين كار براى دوام ازدواج شما بهتر است .\r\nج . از حضرت صادق عليه السلام روايت شده است :\r\nلا بَأْسَ انْ يَنْظُرَ الى وَجْهِها وَ مَعاصِمِها اذا ارادَ انْ يَتَزَوَّجَها « 2 » .\r\nوقتى شخص بخواهد با زنى ازدواج كند ، باكى نيست كه به چهره و محل دستبندها نگاه كند .\r\nمفهوم مخالف اين حديث اين است كه اگر قصد ازدواج در كار نباشد نگاه كردن جايز نيست .\r\nجواب اين استدلال همان‌طور كه فقها گفته‌اند اين است كه :\r\nاولًا نگاه خواستگار با نگاه غيرخواستگار فرق مىكند . خواستگار به ديدهء خريدارى و براى خريدارى نگاه مىكند و به اصطلاح نظر استقلالى دارد و معمولًا خالى از تلذذ نيست . لهذا فقها مىگويند نگاه خواستگار با علم بدين كه تلذذ حاصل مىشود مانعى ندارد . البته هدف او بايد تحقيق باشد نه تلذذ . ولى غيرخواستگار اگر به منظور تلذذ نخواهد نگاه كند نظرش آلى خواهد بود نه استقلالى . ما فرق بين اين دو نوع نظر را در تفسير آيهء 31 سورهء نور بيان كرديم و خلاصه اين است : كسى كه قصد خواستگارى ندارد نبايد با چشمان خيره و نگاههاى خريدارى زن را ورانداز كند و اين منافات ندارد كه نظر به چهرهء زن به‌طور آلى يعنى به اندازه‌اى كه لازمهء مخاطبه است جايز باشد .\r\n\r\n\r\n\r\n\r\n","description":"","footnote":"\r\n( 1 ) . جامع ترمذى ، ص 175\r\n( 2 ) . وافى مجلد 12 ص 58 و وسائل ج 3 / ص 11 و كافى ج 5 / ص 365\r\n","page_name":" 533 ","page_number":533},
  {"content":"\r\n\r\nو ثانياً در مورد نگاهى كه مقدمهء خواستگارى است ، چنان كه روايات ديگر دلالت دارد و فقها هم فتوا مىدهند ، جواز نظر اختصاص به چهره و دو دست ندارد بلكه نسبت به مطلق زيباييهاى زن نيز جايز است . از باب نمونه دو روايت را ذكر مىكنيم :\r\n1 . عَبْدُاللَّهِ بْنُ سِنانٍ قالَ : قُلْتُ لِابى عَبْدِاللَّهِ عليه السلام : الرَّجُلُ يُريدُ انْ يَتَزَوَّجَ الْمَرْأَةَ أَفَيَنْظُرُ الى شَعْرِها ؟ فَقالَ : نَعَمْ ، انَّما يُريدُ انْ يَشْتَرِيَها بِاغْلَى الَّثمَنِ « 1 » .\r\nعبداللَّه بن سِنان مىگويد : از حضرت صادق عليه السلام پرسيدم وقتى شخص اراده دارد با زنى ازدواج كند آيا جايز است به موى او نگاه كند ؟ فرمود : آرى ، زيرا به گرانبهاترين قيمت خريدار اوست .\r\nيعنى آنچه انسان در زندگى زناشويى مايه مىگذارد از هر چيز گرانبهاتر است . واضح است كه مراد مهريّه نيست ، زيرا ارزش پولى مهريّه گرانبهاترين قيمت نيست ؛ بلكه مقصود اين است كه مىخواهد با او زندگى كند و عمر خويش را با او بسر برد .\r\n2 . عَنْ رَجُلٍ عَنْ ابى عَبْدِاللَّهِ عليه السلام قالَ : قُلْتُ لَهُ : أَيَنْظُرُ الرَّجُلُ الَى الْمَرْأَةِ يُريدُ تَزْويجَها فَيَنْظُرُ الى شَعْرِها وَ مَحاسِنِها ؟ قالَ : لا بَأْسَ بِذلِكَ اذا لَمْ يَكُنْ مُتَلَذِّذاً « 2 » .\r\nمردى از حضرت صادق عليه السلام مىپرسد : آيا مردى كه قصد ازدواج دارد حق دارد به مو و زيباييهاى زن مورد نظرش نگاه كند ؟ فرمود : اشكالى ندارد مشروط بر اينكه مقصودش التذاذ نباشد .\r\nپس معلوم شد جواز نظر براى خواستگار ، اختصاص به چهره و دو دست ندارد .\r\nثالثاً بحث ما فعلًا در لزوم پوشيدن وجه و كفين است نه در جواز نظر براى مرد .\r\nفرضاً رواياتى كه دلالت مىكند كه براى خواستگار نظر به چهرهء زن مورد نظرش جايز است مفهوم مخالفى داشته باشد كه نظر غيرخواستگار بر چهرهء زن جايز نيست ، دليل بر عدم جواز نظر مرد بر چهرهء زن بيگانه است نه بر وجوب پوشيدن زن وجه و كفين را .\r\n\r\n\r\n\r\n\r\n","description":"","footnote":"\r\n( 1 ) . وسائل ج 3 / ص 12 ، تهذيب ج 7 / ص 435\r\n( 2 ) . كافى ج 5 / ص 365 ، وسائل ج 3 / ص 11\r\n","page_name":" 534 ","page_number":534},
  {"content":"\r\n\r\n\r\n5 . آيهء « جِلباب » .\r\nدليل ديگر كه مىتوان به آن تمسك جست آيهء جلباب است كه مىفرمايد : «  يا أَيُّهَا النَّبِيُّ قُلْ لِأَزْواجِكَ وَ بَناتِكَ وَ نِساءِ الْمُؤْمِنِينَ يُدْنِينَ عَلَيْهِنَّ مِنْ جَلَابِيبِهِنَّ . . .  » اى پيامبر ! به همسرانت و دخترانت و همسران مؤمنين بگو كه جلبابهاى ( روسريها ) خويش را به خود نزديك سازند . . .\r\nاين استدلال مبنى بر اين است كه جملهء « نزديك سازند روسريهاى خويش را » كنايه باشد از اينكه با روسريها چهرهء خويش را بپوشانند ؛ همچنانكه بسيارى از مفسران مانند زمخشرى در كشّاف و فيض در صافى اينچنين تفسير كرده‌اند .\r\nولى ما در يكى از فصلهاى گذشته تحت عنوان « حريم عفاف » ثابت كرديم اين تفسير هيچ مبنايى ندارد ؛ نظر برخى مفسرين ديگر مانند تفسير الميزان را تأييد كرديم .\r\nتا آنجا كه من الآن به خاطر دارم هيچ فقيهى به اين آيه به عنوان يكى از ادلّهء وجوب سَتر استناد نجسته است .\r\n\r\n","description":"","footnote":"","page_name":" 535 ","page_number":535},
  {"content":"\r\n\r\n\r\nشركت زن در مجامع\r\nادلّهء موافق و مخالف را تا آنجا كه لازم بود ذكر كرديم . از مجموع آنچه گفتيم دو مطلب كاملًا دستگير شد . يكى اينكه اسلام به اهميت و ارزش فوق العادهء پاكى و لزوم قانونى بودن روابط جنسى زن و مرد چه به صورت نظر و چه به صورت لمس و چه به صورت شنيدن و چه به صورت همخوابگى توجه كامل دارد ، به هيچ وجه راضى نمىشود با هيچ نام و عنوانى خدشه‌اى بر آن وارد شود . اما دنياى امروز اين ارزش فوق العادهء انسانى را ناديده گرفته است و در عين اينكه دودش به چشمش مىرود نمىخواهد به روى خود بياورد .\r\nجهان امروز به نام « آزادى زن » و صريحتر « آزادى روابط جنسى » روح جوانان را سخت فاسد كرده است . به جاى اينكه اين آزادى به شكفتن استعدادها كمك كند ، به شكل ديگر و به صورت ديگر غيرآنچه در قديم وجود داشت ، نيروها و استعدادهاى انسانى را هدر داده است و مىدهد . زن از كنج خانه بيرون آمده اما به كجا رو آورده است ؟ به سينماها ، كنار درياها ، حاشيهء خيابانها ، مجالس شب نشينى ! زن امروز به نام « آزادى » خانه را خراب كرده بدون اينكه مدرسه يا جاى ديگر را آباد كرده باشد . اگر غلط نكنم آنجا را نيز خراب كرده است .\r\nدر اثر اين بىبند و بارى و دور افكندن قيود انسانى ، از راندمان تحصيل جوانان\r\n\r\n","description":"","footnote":"","page_name":" 536 ","page_number":536},
  {"content":"\r\n\r\nكاسته شده ، جوانان از تحصيل و مدرسه فرارى شده‌اند ، جنايتهاى عشقى فراوان شده ، بازار سينماها رونق گرفته ، جيب كارخانه داران مولّد لوازم آرايشى پر شده ، ارزش رقاصها و رقاصه‌ها و كوليها صد برابر دانشمندان و متفكران و مصلحان اجتماعى شده است . اگر مىخواهيد بدانيد چنين هست يا چنين نيست ، آنگاه كه رقاصه‌اى وارد كشور مىشود با آنگاه كه دانشمندى نظير پروفسور برنارد ، متخصص معروف پيوند قلب ، وارد مىشود مقايسه كنيد و عكس العمل جوانان را در هر دو مورد ببينيد « 1 » مطب ديگر اينكه : اسلام با همهء توجهى كه به خطر شكسته شدن حصار عفاف دارد - همان‌طور كه روش اين آئين پاك خدايى است كه يك آئين معتدل و متعادل است و از هر افراط و تفريطى به دور است و امتش را « امت وسط » مىخواند - از جنبه‌هاى ديگر غافل نمىشود . زنان را تا حدودى كه منجر به فساد نشود از شركت در اجتماع نهى نمىكند . در بعضى موارد شركت آنها را واجب مىكند ، مانند حج كه بر زن و مرد متساوياً واجب است و حتى شوهر حق ممانعت ندارد ، و در بعضى موارد به ترخيص اكتفا مىكند .\r\nچنان كه مىدانيم جهاد بر زنان واجب نيست مگر وقتى كه شهر و حوزهء مسلمين مورد حمله واقع شود و جنبهء صددرصد دفاعى به خود بگيرد . در اين صورت همان‌طور كه فقها فتوا مىدهند بر زنان نيز واجب مىشود « 2 » ولى در غير اين صورت واجب نيست . در عين حال رسول خدا به برخى از زنان اجازه مىداد كه در جنگها براى كمك به سربازان و مجروحين شركت كنند . قضاياى زيادى در تاريخ اسلام در\r\n\r\n\r\n\r\n\r\n","description":"","footnote":"\r\n( 1 ) . در تاريخ 29 / 3 / 48 دو هنرپيشهء ايتاليايى - كه به قول خودشان از نظر قانون زن و شوهر نيستند اما از نظر خودشان زن و شوهرند - وارد تهران شدند . جوانان ، اعمّ از پسر و دختر ، استقبال بىسابقه‌اى از آنان به عمل آوردند و روزنامه‌ها منعكس كردند . پسران و دختران ايرانى آنچنان فريادهاى وحشتناكى به عنوان ابراز احساسات كشيده بودند كه ديدن عكسشان در حال فرياد ، بيننده را متوحش و متنفر مىكرد .\r\n« اطلاعات » در روز بعد نوشت : « آلبانو و روميناپاور » ( دو هنرپيشهء ايتاليايى ) در گفتگوى كوتاهى با خبرنگار اطلاعات گفتند : اجتماع بىنظير دختران و پسران تهرانى در برابر در ورودى هتل و تلفنهاى متعددى كه در ساعت اقامت ما در هتل به ما مىشود واقعاً كار عادى و روزانه را فلج كرده است . در هيچ يك از كشورهاى اروپايى و امريكايى كه ما تاكنون سفر كرده‌ايم طرفدارانى تا بدين حد علاقه مند نداشته‌ايم . خيلى خوشحال خواهيم بود اقامت دو هفته‌اى ما در تهران چند روزى افزايش يابد . » .\r\nاگر اينها سقوط اخلاقى و دليل انحطاط و نشانهء بدبختى نسلهاى آينده نيست پس چه چيز خواهد بود ؟\r\n( 2 ) . رجوع شود به مسالك ، اول كتاب جهاد .\r\n","page_name":" 537 ","page_number":537},
  {"content":"\r\n\r\nاين زمينه هست « 1 » بر زنان واجب نيست كه در نماز جمعه شركت كنند مگر آنكه حضور به هم رسانند .\r\nبعد از حضور واجب است شركت كنند و ترك نكنند « 2 » بر زنان واجب نيست كه در نماز عيدين شركت كنند ولى از شركت كردن ممنوع نمىباشند . براى زنان صاحب هيئت و جمال شركت در اين مجامع مكروه است « 3 » پيغمبر اكرم زنان خود را - با قيد قرعه - با خود به سفر مىبرد . بعضى از اصحاب نيز چنين مىكردند « 4 » پيغمبر اكرم از زنان بيعت گرفت ولى با آنها مصافحه نكرد ، دستور داد ظرف آبى آوردند ، دست خود را در آن فرو برد و دستور داد زنان دست خويش در آب فرو برند ، همين را بيعت شمرد « 5 » . عايشه گفت هرگز دست پيغمبر در همهء عمر دست يك زن بيگانه را لمس نكرد .\r\nزنان را از تشييع جنازه منع نكردگو اينكه آن را لازم هم نشمرد . رسول خدا ترجيح داد زنان در تشييع جنازه شركت نكنند . در عين حال در موارد خاصى شركت كرده‌اند و احياناً نماز خوانده‌اند . در روايات ما آمده است كه وقتى زينب دختربزرگ رسول اكرم وفات كرد زهراى مرضيّه سلام اللَّه عليها و زنان مسلمانان آمدند و بر وى نماز خواندند « 6 » . از نظر روايات شيعه براى زنان جوان شركت در تشييع جنازه مكروه است . علماى اهل تسنن از امّ عطيّه نقل كرده‌اند كه گفت : رسول اكرم ما را توصيه كرد كه در تشييع جنازه شركت نكنيم ولى منع نفرمود « 7 » اسماء ، دختر يزيد انصارى ، از طرف زنان مسلمان مدينه مأمور شد به نمايندگى آنان نزد رسول خدا برود و پيام گلايه آميز زنان مدينه را به رسول خدا ابلاغ كند و\r\n\r\n\r\n\r\n\r\n","description":"","footnote":"\r\n( 1 ) . رجوع شود به كتب مغازى و سيَر و تواريخ صدر اسلام . ايضاً رجوع شود به صحيح مسلم ج 5 / ص 196 - 197 و سنن ابوداود ج 2 / ص 17 و جامع ترمذى ص 247 .\r\n( 2 ) . وسائل ج 1 / ص 456\r\n( 3 ) . وسائل ج 1 / ص 474\r\n( 4 ) . صحيح بخارى ج 7 / ص 43 . همهء مورخين اين مطلب را نوشته‌اند .\r\n( 5 ) . اين جريان نيز مورد اتفاق مورخين و مفسرين است . مورخين ضمن وقايع فتح مكه ، و مفسرين ذيل آيهء 12 از سورهء ممتحنه ذكر كرده‌اند . ايضاً كافى ج 5 / ص 526 .\r\n( 6 ) . وسائل ج 1 / ص 156\r\n( 7 ) . صحيح مسلم ج 3 / ص 47 و صحيح بخارى ج 2 / ص 94 و سنن ابوداود ج 2 / ص 180\r\n","page_name":" 538 ","page_number":538},
  {"content":"\r\n\r\nجواب بگيرد .\r\nاسماء وقتى وارد شد كه رسول خدا در ميان جمع اصحاب بود . گفت :\r\n« پدر و مادرم قربانت . من نمايندهء زنانم به سوى تو « 1 » . ما زنان مىگوييم خداوند عزوجل تو را هم بر مردان مبعوث فرمود و هم بر زنان . تو تنها پيامبر مردان نيستى .\r\nما زنان نيز به تو و خداى تو ايمان آورديم . ما زنان در خانه‌هاى خويش نشسته حاجت جنسى شما مردان را برمىآوريم ، فرزندان شما را در رحم خويش مىپرورانيم . اما از آن طرف مىبينيم وظايف مقدس و كارهاى بزرگ و ارجمند و پراجر و باارزش به مردان اختصاص يافته و ما محروميم .\r\nمردانند كه توفيق جمعه و جماعت دارند ، به عيادت بيماران مىروند ، در تشييع جنازه شركت مىكنند ، حج مكرر انجام مىدهند و از همه بالاتر توفيق جهاد در راه خدا دارند . در صورتى كه وقتى يك مرد به حج يا جهاد مىرود ما زنان هستيم كه اموال شما را نگهدارى مىكنيم ، براى جامه‌هاى شما نخريسى مىكنيم ، فرزندان شما را تربيت مىكنيم . چگونه است كه ما در زحمتها شريك شما مردان هستيم اما در وظايف بزرگ و مقدس و كارهاى پراجر و پاداش شركت نداريم و از همهء آنها محروميم ؟ » .\r\nرسول اكرم نگاهى به اصحاب كرد و فرمود :\r\n« آيا تاكنون از زنى سخنى به اين خوبى و منطقى بدين رسايى در امور دين شنيده‌ايد ؟ » .\r\nيكى از اصحاب گفت :\r\n« خيال نمىكنم اين سخن از خود اين زن باشد . »\r\n\r\n\r\n\r\n\r\n","description":"","footnote":"\r\n( 1 ) . انا وافدة النساء اليك .\r\n","page_name":" 539 ","page_number":539},
  {"content":"\r\n\r\nرسول خدا به جواب اين مرد اعتنا نكرد . رو كرد به اسماء و فرمود :\r\n« اى زن ! آنچه مىگويم درست فهم كن و به زنانى كه تو را فرستاده‌اند نيز حالى كن .\r\nپنداشتى كه هر كه مرد شد به واسطهء اين كارها كه بر شمردى توفيق اجر و پاداش و فضيلت را مىيابد و زنان محرومند ؟ خير چنين نيست . زن اگر خوب خانه دارى و شوهردارى كند ، نگذارد محيط پاك خانه با غبار كدورت آلوده شود ، اجر و پاداش و فضيلت و توفيقش معادل است با همهء آن كارها كه مردان انجام مىدهند . » .\r\nاسماء زنى باايمان بود و تقاضاى او و زنان همفكرش از عمق ايمانشان برمىخاست نه از شهوات برانگيخته شده كه غالباً امروز مىبينيم . او و همفكرانش نگران اين بودند مبادا وظايفى كه به عهدهء آنان واگذار شده قدر و قيمتى نداشته باشد و همهء وظايف مقدس و قدر و قيمت‌دار به مردان اختصاص يافته باشد . او و همفكرانش تقاضاى مساوات زنان و مردان را داشتند ، اما در چه ؟ در ربودن گوى فضيلت و انجام وظيفهء مقدس . چيزى كه در مخيّلهء آنان هم خطور نمىكرد اين بود كه شهوات فردى را نام « حقوق » نهند و جنجال راه بيندازند .\r\nلهذا وقتى كه آن جواب را شنيد چهره‌اش از خوشحالى برافروخته شد و با خوشحالى به سوى همفكرانش برگشت « 1 » در باب شركت زنان در اين گونه موارد ، در كتب حديث روايات ضد و نقيضى وارد شده است . از بعضى از آنها ممنوعيت شديد استفاده مىشود . اما صاحب وسائل كه خود محدّث متبحّرى است با توجه به مجموع آثار و روايات اسلام مىگويد :\r\n« از مجموع روايات استفاده مىشود كه براى زنان رواست كه براى مجالس عزا يا براى انجام حقوق مردم « 2 » يا تشييع جنازه بيرون روند و در اين مجامع شركت كنند ، همچنانكه فاطمه عليها السلام و همچنين زنان ائمهء اطهار در مثل اين موارد شركت\r\n\r\n\r\n\r\n\r\n","description":"","footnote":"\r\n( 1 ) . اسْدُالغابه ج 5 / ص 398 - 399 . اين داستان در كتب حديث و تفسير نيز نقل شده است .\r\n( 2 ) . در بحارالانوار جلد 11 چاپ كمپانى صفحه 118 روايتى از كافى از حضرت موسى بن جعفر عليهما السلام نقل مىكند به اين مضمون : « كانَ ابى يَبْعَثُ امّى وَ امَّ فَرْوَةَ تَقْضِيانِ حُقوقَ اهْلِ الْمَدينَةِ » يعنى پدرم امام صادق مادر من و مادر خودش را مىفرستاد كه حاجات درماندگان مدينه را انجام دهند .\r\n","page_name":" 540 ","page_number":540},
  {"content":"\r\n\r\nمىكرده‌اند . پس جمع بين روايات حكم مىكند كه روايات منع را حمل بر كراهت كنيم . » « 1 »\r\nپيغمبر اكرم زنان را اجازه مىداد كه به خاطر حاجتى كه دارند بيرون روند و كار خويش را انجام دهند . سوده ، دختر زمعه ، همسر رسول خدا ، زنى بلندبالا بود . يك شب با اجازهء رسول خدا از خانه به خاطر كارى بيرون آمد . با اينكه شب بود عمربن الخطاب سوده را به خاطر بلندبالايىاش شناخت . عمر در اين جهت تعصب شديدى داشت و همواره به پيغمبر توصيه مىكرد اجازه ندهد زنانش بيرون روند . عمر با لحن خشنى به سوده گفت : تو خيال كردى كه ما تو را نشناختيم ؟ ! خير شناختيم . پس از اين در بيرون آمدن خود دقت بيشترى بكن . سوده از همان جا مراجعت كرد و ماجرا را به عرض رسول خدا رساند درحالى كه رسول خدا مشغول شام خوردن بود و استخوانى در دستش بود . طولى نكشيد كه حالت وحى بر آن حضرت عارض شد . پس از بازگشت به حالت عادى فرمود :\r\nانَّهُ قَدْ اذِنَ لَكُنَّ أَنْ تَخْرُجْنَ لِحَوائِجِكُنَّ . .\r\nاجازه داده شد به شما كه اگر حاجتى داريد بيرون رويد « 2 » آنچنانكه مجموعاً از تواريخ و نقلهاى حديثى برمىآيد ، درميان صحابهء رسول خدا عمربن الخطاب - همچنانكه مقتضاى طبيعتهايى خشك و خشن از طراز اوست - در مورد زنان فوق العاده سختگير و طرفدار خانه نشينى كلى آنها بوده است .\r\nجاحظ در البيان والتبيين جلد 2 صفحه 90 و جلد 3 صفحهء 155 از عمر نقل مىكند كه :\r\nاكْثِروا لَهُنَّ مِنْ قَوْلِ « لا » فَانَّ « نَعَمْ » لَيُضْريهِنَّ عَلَى الْمَسْأَلَةِ . .\r\nبيشتر به زنها « نه » بگوييد ، زيرا « بلى » آنان را در خواهش جرىتر مىكند .\r\n\r\n\r\n\r\n\r\n","description":"","footnote":"\r\n( 1 ) . وسائل ج 1 / ص 72\r\n( 2 ) . صحيح مسلم ج 7 / ص 6 و صحيح بخارى ج 7 / ص 49 و ج 8 / ص 66\r\n","page_name":" 541 ","page_number":541},
  {"content":"\r\n\r\nدر تفسير كشّاف ذيل آيهء 53 سورهء احزاب مىنويسد :\r\n« عمر خيلى علاقه‌مند بود كه زنان رسول خدا در پرده باشند و بيرون نروند ، زياد اين مطلب را به ميان مىگذاشت . به زنان پيغمبر مىگفت : اگر اختيار با من بود چشمى شما را نمىديد . يك روز بر آنان گذشت و گفت آخر شما با ساير زنان فرق داريد همچنانكه شوهر شما با ساير مردان فرق دارد . بهتر است به پرده در شويد .\r\nزينب همسر رسول خدا گفت : پسر خطاب ! وحى در خانهء ما نازل مىشود و آنگاه تو نسبت به ما غيرت مىورزى و تكليف معين مىكنى ؟ ! » .\r\nدر سنن ابن ماجه « بابُ ما جاءَ فِى الْبُكاءِ عَلَى الْمَيِّت » حديث شمارهء 1587 مىنويسد :\r\n« رسول خدا در تشييع جنازه‌اى شركت كرد . زنى از كسان متوفّى شركت كرده بود .\r\nعمر بر آن زن نهيب زد . رسول خدا فرمود : ولش كن‌اى عمر ! چشم گريان و دل داغدار و عهد قريب است . » .\r\nاز اين گونه جريانها در تاريخ زندگى عمر زياد يافت مىشود . حتى نقل كرده‌اند كه :\r\n« عاتكه ، همسر عمر ، دائماً با او براى رفتن به مسجد در كشمكش بود . عمر نمىخواست او شركت كند اما او اصرار داشت شركت كند . عاتكه نمىخواست نهى شوهرش را تمرد كند ، عمر هم نمىخواست نهى صريح كند ، دلش مىخواست وقتى كه در مقابل تقاضاى عاتكه سكوت مىكند عاتكه به مسجد نرود . اين بود كه در مقابل درخواست عاتكه سكوت مىكرد و لب از لب نمىجنبانيد . اما عاتكه مىگفت به خدا قسم مادامى كه صريحاً نهى نكنى خواهم رفت ، و مىرفت . » « 1 »\r\nدر صحيح بخارى از ابن عباس نقل مىكند كه گفت :\r\n\r\n\r\n\r\n\r\n","description":"","footnote":"\r\n( 1 ) . الحجاب مودودى صفحهء 318 نقل از موطّأ مالك\r\n","page_name":" 542 ","page_number":542},
  {"content":"\r\n\r\n« سخت مايل بودم فرصت مناسبى به چنگ آورم و از عمر بپرسم آن دو زن كه در قرآن دربارهء آنان آمده است : «  إِنْ تَتُوبا إِلَى اللَّهِ فَقَدْ صَغَتْ قُلُوبُكُما  » « 1 » كيانند ؟ تا آنكه در سفر حج همراه او شدم . يك روز فرصتى پيش آمد ، ضمن اينكه آب وضو روى دستش مىريختم گفتم يا اميرالمؤمنين ! آن دو زن كه خداوند در قرآن به آنها اشاره مىكند و مىفرمايد : «  إِنْ تَتُوبا إِلَى اللَّهِ فَقَدْ صَغَتْ قُلُوبُكُما  » كدامند ؟ گفت :\r\nعجب است از تو كه چنين پرسشى مىكنى . آنها عايشه و حفصه مىباشند . آنگاه خود عمر داستان را اينچنين تفصيل داد :\r\nمن و يكى از انصار در قسمت بالاى شهر مدينه كه با مسجد و مركز مدينه فاصله داشت منزل داشتيم . من و او با هم قرار گذاشته بوديم به نوبت ، يك روز در ميان ، هر كدام از ما به مسجد و مركز مدينه برويم و اگر چيز تازه‌اى رخ داده بود به اطلاع ديگرى برسانيم .\r\nما مردم قريش تا در مكه بوديم بر زنان خويش مسلط بوديم « 2 » اما مردم مدينه برعكس بودند ، زنان آنان بر ايشان تسلط داشتند . تدريجاً اخلاق زنان مدينه در زنان ما اثر كرد . يك روز من به همسرم خشم گرفتم . او بر خلاف انتظار جواب مرا پس داد .\r\nگفتم : جواب مرا پس مىدهى ؟ ! گفت : خبر ندارى كه زنان پيغمبر رويشان با او باز است و با او يك و دو مىكنند و گاه يكى از آنان يك روز تمام با پيغمبر قهر مىكند .\r\nاز شنيدن اين سخن سخت ناراحت شدم ، گفتم به خدا قسم كسى كه با پيغمبر چنين كند بدبخت شده است . فوراً لباس پوشيدم و آمدم به شهر و بر دخترم حفصه وارد شدم ، گفتم شنيده‌ام شما گاهى يك روز تمام پيغمبر را ناراحت مىكنيد . گفت : بلى .\r\nگفتم : دختركم ! بيچاره شدى . چه اطمينانى دارى كه خداوند به خاطر پيامبرش بر تو خشم نگيرد ؟ دختركم ! از من بشنو : بعد از اين نه با پيغمبر تندى كن و نه از او قهر\r\n\r\n\r\n\r\n\r\n","description":"","footnote":"\r\n( 1 ) . تحريم / 4 : « اگر توبه كنيد ( بجا و لازم است ) زيرا دلهاى شما منحرف شده است . » اين آيه مربوط به دو نفر از زنان رسول اكرم است كه رسول خدا يك مطلب سرّى به آنان گفت و آنان مرتكب خطا شدند و فاش كردند .\r\n( 2 ) . در روايت ديگرى كه صحيح مسلم ، ج 4 / ص 190 نقل مىكند عمر مىگويد : « وَاللَّهِ انْ كُنّا فِى الْجاهِلِيَّةِ ما نَعُدُّ لِلنِّساءِ امْراً حَتى انْزَلَ اللَّهُ تَعالى فيهِنَّ ما انْزَلَ وَ قَسَمَ لَهُنَّ ما قَسَمَ . . . » يعنى به خدا ما در جاهليت براى زنان شأنى قائل نبوديم ، تا خداوند ( در قرآن ) دربارهء آنان آياتى نازل كرد و حقوق و بهره‌هايى برايشان قائل شد .\r\n","page_name":" 543 ","page_number":543},
  {"content":"\r\n\r\nكن . هرچه مىخواهى به خودم بگو . اگر مىبينى رقيبت ( عايشه ) از تو زيباتر است ناراحت نباش .\r\nقضيه گذشت . در آن ايام ما نگران حملهء غَسّانيها از جانب شام بوديم : شنيده بوديم آنان آمادهء حمله به ما هستند . يك روز كه نوبت رفيق انصارى بود و من در خانه بودم ، شب هنگام ديدم درِ خانهء مرا محكم مىكوبد و مىگويد : او در خانه است ؟ من سخت در هراس شدم . آمدم بيرون . گفت حادثهء بزرگى رخ داده . گفتم : غسّانيها حمله كردند ؟ گفت : نه ، از آن بزرگتر . گفتم : چه شده ؟ گفت : پيامبر زنان خويش را يك جا ترك گفته است ! ! گفتم بيچاره شد حفصه . قبلًا پيش بينى مىكردم و به خود حفصه هم گفتم .\r\nصبح زود لباس پوشيدم و براى نماز صبح به مسجد رفتم و با پيامبر نماز جماعت خواندم . پيامبر بعد از نماز به اتاق مخصوصى كه به خودش تعلق داشت رفت و از همه كناره گيرى كرد . من به سراغ حفصه رفتم . مىگريست . گفتم چرا مىگريى ؟ به تو نگفتم اين قدر پيامبر را آزار ندهيد ؟ ! خوب ، آيا شما را طلاق داد ؟ گفت :\r\nنمىدانم . همين قدر مىدانم از همه كناره گيرى كرده است . آمدم به مسجد ، نزديك منبر پيامبر ، ديدم گروهى گرد منبر جمع شده مىگريند . قدرى با آنها نشستم . چون خيلى ناراحت بودم رفتم به طرف اتاق پيغمبر . يك سياه دم در بود . گفتم به پيغمبر بگو عمر اجازهء ورود مىخواهد . رفت و برگشت و گفت : گفتم اما پيغمبر سكوت كرد .\r\nبرگشتم و رفتم ميان مردمى كه گرد منبر را گرفته بودند . مدتى نشستم . نتوانستم آرام بگيرم . دومرتبه آمدم و به دربان گفتم براى عمر اجازه بگير . رفت و برگشت و گفت :\r\nاز پيغمبر برايت اجازه خواستم اما پيغمبر سكوت كرد . براى سومين بار رفتم ميان مردمى كه گرد منبر جمع بودند و از ناراحتى پيغمبر ناراحت بودند . باز هم نتوانستم آرام بگيرم . نوبت سوم آمدم و به وسيلهء آن دربان سياه اجازهء ورود خواستم . غلام رفت و برگشت و گفت باز هم پيغمبر سكوت كرد . مأيوسانه مراجعت كردم . ناگهان فرياد همان دربان سياه را شنيدم كه مرا مىخواند . گفت : بيا كه پيغمبر اجازه داد .\r\nوقتى كه وارد شدم ديدم پيغمبر بر روى شنها به پهلو خوابيده و بر يك متكا از ليف خرما تكيه كرده سنگريزه‌ها بر جسمش اثر گذاشته است .\r\nسلام كردم . ايستادم و گفتم : يا رسولَ اللَّه ! مىگويند همسران خويش را طلاق\r\n\r\n","description":"","footnote":"","page_name":" 544 ","page_number":544},
  {"content":"\r\n\r\nداده‌اى ، راست است ؟ گفت : نه . گفتم : اللَّه اكبر . همان‌طور كه ايستاده بودم شروع كردم به سخن گفتن و مقصودم اين بود سر شوخى را باز كنم . گفتم : يا رسول اللَّه ! ما مردم قريش تا در مكه بوديم بر زنان خويش مسلط بوديم ، آمديم به اين شهر و از بخت بد ، زنان اين شهر بر مردانشان تسلط داشتند . پيامبر از شنيدن اين جمله تبسمى كرد . به سخن خودم ادامه دادم و گفتم : من قبلًا به دخترم حفصه گفته بودم كه اگر عايشه از تو قشنگتر و محبوبتر است ناراحت نباش . بار ديگر پيغمبر تبسم كرد .\r\nچون ديدم تبسم كرد نشستم ، به اطراف نگاه كردم ، هيچ چيزى در آنجا به چشم نمىخورد جز سه تا پوست گوسفند . گفتم : يا رسول اللَّه ! دعا كن خداوند به امت تو توسعه عنايت فرمايد آنچنانكه فارس و روم غرق در نعمتند . پيغمبر كه تكيه كرده بود فوراً نشست ، فرمود : اينها دليل لطف خدا نيست . آنها نعمتهاى خويش را در همين دنيا از خدا گرفته‌اند . گفتم : از گفتهء خودم پشيمانم . براى من طلب مغفرت كن .\r\nاز اين پس پيغمبر يك ماه از زنان خويش دورى جست ، بدان جهت كه رازى را حفصه نزد عايشه آشكار كرده بود ( نه بدان جهت كه عمر مىپنداشت كه چون زنان پيغمبر زبان دراز شده بودند و پيغمبر را ناراحت مىكردند و پيغمبر در مقابل آنها سكوت مىكرد ) . بعد از يك ماه پيغمبر نزد زنان خويش برگشت . آيهء تخيير نازل شده بود كه هر كدام از همسران رسول خدا از ادامهء همسرى ناراضى هستند پيغمبر آنها را در نهايت خوشى ، با كمك فراوان مالى در كارشان آزاد بگذارد ، هر جا مىخواهند بروند و با هركس مىخواهند ازدواج كنند و هر كدام مايلند با همين وضع فقيرانه بسازند به زندگى با پيغمبر ادامه دهند . همهء آنها در كمال رضايت گفتند : ما خدا و پيغمبر را انتخاب مىكنيم و افتخار همسرى رسول خدا را از دست نمىدهيم . » « 1 »\r\nآرى اين است روش اسلام در ميان افراط و تفريطها . همان‌طور كه گفتيم اسلام به خطرات ناشى از روابط به اصطلاح آزاد جنسى كاملًا آگاه است . نهايت مراقبت را در برخوردهاى زنان و مردان اجنبى دارد . تا حدودى كه منجر به حَرَج و فلج نشود طرفدار دور نگه داشتن زنان از مردان است .\r\n\r\n\r\n\r\n\r\n","description":"","footnote":"\r\n( 1 ) . صحيح بخارى ج 7 / ص 36 - 38 و صحيح مسلم ج 4 / ص 192 - 194\r\n","page_name":" 545 ","page_number":545},
  {"content":"\r\n\r\nاسلام در عين اينكه به زنان اجازهء شركت در مساجد را مىدهد دستور مىدهد به صورت مختلط نباشد ، محلها از يكديگر جدا باشد . مىگويند پيغمبر اكرم در زمان حيات خويش اشاره كرد كه در ورودى زنان به مسجد از در ورودى مردان مجزا باشد .\r\nروزى اشاره به يكى از درها كرد و فرمود : « لَوْ تَرَكْنا هذَا الْبابَ لِلنِّساء » يعنى خوب است اين در را به بانوان اختصاص بدهيم . بعدها عمر صريحاً نهى كرد كه مردان از آن در وارد شوند « 1 » و نيز مىگويند : پيغمبر اكرم دستور داد كه شب هنگام كه نماز تمام مىشود اول زنها بيرون بروند بعد مردها . رسول خدا خوش نمىداشت كه زن و مرد در حال اختلاط از مسجد بيرون روند ، زيرا فتنه‌ها از همين اختلاطها برمىخيزد .\r\nرسول خدا براى اينكه برخورد و اصطكاكى رخ ندهد دستور مىداد مردان از وسط و زنان از كنار كوچه يا خيابان بروند « 2 » يك روز رسول خدا در بيرون مسجد بود . ديد مردان و زنان با هم از مسجد بيرون آمدند . به زنها خطاب كرد و فرمود بهتر اين است شما صبر كنيد آنها بروند . شما از كنار برويد و آنها از وسط « 3 » فقها به همين مناسبت فتوا مىدهند كه اختلاط مردان و زنان مكروه است . مرحوم آية اللَّه سيد محمد كاظم طباطبائى يزدى ( قُدِّس سِرُّه ) در عروة الوثقى فصل اول مسألهء 49 مىگويد :\r\nيكره اختلاط الرّجال بالنّساء الّا للعجائز . .\r\nمختلط شدن مردان و زنان مكروه است مگر در مورد پيرزنان .\r\nراستى اگر كسى بيماردل نباشد تصديق مىكند كه راه اسلام راه معتدل و متعادلى است . اسلام در عين اينكه نهايت مراقبت را براى پاكى روابط جنسى به عمل آورده است هيچ گونه مانعى براى بروز استعدادهاى انسانى زن به وجود نياورده است بلكه كارى كرده است كه اگر اين برنامه دور از هر افراط و تفريطى اجرا شود ، هم روحيه‌ها\r\n\r\n\r\n\r\n\r\n","description":"","footnote":"\r\n( 1 ) . سنن ابوداود ، ج 1 / ص 109\r\n( 2 ) . كافى ج 5 / ص 518\r\n( 3 ) . سنن ابوداود ، ج 2 / ص 658\r\n","page_name":" 546 ","page_number":546},
  {"content":"\r\n\r\nسالم مىماند و هم روابط خانواده‌ها صميمىتر و جدىتر مىگردد و هم محيط اجتماع براى فعاليت صحيح مرد و زن آماده‌تر مىشود .\r\n\r\nتوصيه‌هاى اخلاقى\r\nدر كافى برخى روايات بدين مضمون نقل شده كه توجه مرد به زمين است و توجه زن به مرد ، پس زنان را در حصار خانه قرار دهيد .\r\nخود صاحب كافى معتقد است كه مقصود اين است كه هرچه زودتر آنها را در حصار ازدواج قرار دهيد .\r\nولى يك عده روايات ديگر وجود دارد كه ممكن است آنها را توصيهء اخلاقى به مردان نسبت به زنان شمرد كه از خطرات تماسهاى مردان با زنان آگاه باشند . صاحب وسائل اين روايات را بر استحباب حمل كرده است . ما قسمت عمدهء آنها را ذكر مىكنيم :\r\nالف . اميرالمؤمنين على عليه السلام به فرزندش امام مجتبى چنين توصيه مىفرمايد :\r\nوَاكْفُفْ عَلَيْهِنَّ مِنْ ابْصارِهِنَّ بِحِجابِكَ ايّاهُنَّ ، فَانَّ شِدَّةَ الْحِجابِ ابْقى عَلَيْهِنَّ ، وَ لَيْسَ خُروجُهُنَّ بِاشَدَّ مِنِ ادْخالِكَ عَلَيْهِنَّ مَنْ لايُوثَقُ بِهِ عَلَيْهِنَّ وَ انِ اسْتَطَعْتَ انْ لا يَعْرِفْنَ غَيْرَكَ فَافْعَلْ « 1 » .\r\nتا مىتوانى كارى كن كه زن تو با مردان بيگانه معاشرت نداشته باشد . هيچ چيز بهتر از خانه زن را حفظ نمىكند . همان‌طور كه بيرون رفتن آنان از خانه و معاشرت با مردان بيگانه در خارج خانه برايشان مضر و خطرناك است ، وارد كردن تو مرد بيگانه را بر او در داخل خانه و اجازهء معاشرت در داخل خانه نيز مضر و خطرناك است . اگر بتوانى كارى كنى كه جز تو مرد ديگرى را نشناسند چنين كن .\r\nاين يك توصيهء اخلاقى است . علماى اسلام اين جمله را به شكل يك توصيهء اخلاقى تلقى كرده‌اند . اگر ما بوديم و چنين تعبيراتى ، بدون شك آنچه استنباط مىشد بيش از « توصيهء اخلاقى » بود ، بلكه بيش از لزوم سَتر وجه و كفين بود ، آنچه استنباط\r\n\r\n\r\n\r\n\r\n","description":"","footnote":"\r\n( 1 ) . نهج البلاغه ، نامهء 31 ، وصيت معروف اميرالمؤمنين به امام حسن\r\n","page_name":" 547 ","page_number":547},
  {"content":"\r\n\r\nمىشد همان است كه ما از آن به حبس زن در خانه تعبير كرده‌ايم . ولى علت اينكه فقها به مضمون چنين جمله‌ها فتوا نداده‌اند ادلّهء قطعى ديگر از آيات و روايات و سيرهء معصومين بر خلاف مفاد ظاهر اين تعبيرات است و به اصطلاح ظاهر اين جمله‌ها « مُعْرَضٌ عَنْه » اصحاب است . لهذا اين جمله‌ها حمل به توصيهء اخلاقى شده است و ارزش اخلاقى دارد نه فقهى .\r\nآنچه فقها از امثال اين جمله‌ها استنباط كرده‌اند اين است كه اين گونه جمله‌ها ارشاد به حقيقتى روحى و روانى در روابط دو جنس است و شك نيست كه حقيقتى را بيان مىكند . رابطهء زن و مرد اجنبى سخت خطرناك است ، گِلى است كه پيلان بر آن مىلغزند .\r\nآنچه اسلام لااقل به صورت يك امر اخلاقى توصيه مىكند اين است كه تا حد ممكن اجتماع مدنى غيرمختلط باشد .\r\nجامعهء امروز زيانهاى اجتماع مختلط را به چشم خود مىبيند . چه لزومى دارد كه زنان فعاليتهاى خود را به اصطلاح « دوش به دوش » مردان انجام دهند . آيا اگر در دو صف جداگانه انجام دهند نقصى در فعاليت و راندمان كار آنان رخ مىدهد ؟ .\r\nاثر اين دوش به دوشىها اين است كه هر دو همدوش را از كار بازمى دارد و هريك را به جاى توجه به كار متوجه « همدوش » مىكند ، تا آنجا كه غالباً اين همدوشيها به هماغوشى منتهى مىگردد .\r\nب . حديثى است از حضرت زهرا عليها السلام . هرچند فقها بدين حديث استناد نمىكنند اما مىتواند توجيه صحيحى داشته باشد .\r\nخلاصهء حديث اين است :\r\n« روزى رسول خدا از مردم پرسيدند : چه چيز براى زن از هر چيز بهتر است ؟ كسى نتوانست پاسخ بگويد . حسن بن على عليه السلام كودك و در مجلس حاضر بود . قصه را براى مادرش زهرا سلام اللَّه عليها نقل كرد . زهرا فرمود : از همه چيز بهتر براى زن اين است كه مرد بيگانه‌اى را نبيند و مرد بيگانه‌اى هم او را نبيند . » « 1 »\r\n\r\n\r\n\r\n\r\n","description":"","footnote":"\r\n( 1 ) . وسائل ج 3 / ص 9 ، نقل از كشف الغُمَّة\r\n","page_name":" 548 ","page_number":548},
  {"content":"\r\n\r\nاين حديث نيز توصيهء اخلاقى است و ارجحيّت دور بودن زن و مرد را بيان مىكند .\r\nما قبلًا گفته‌ايم تمام ترخيصهاى اسلامى در اين زمينه به خاطر جلوگيرى از حَرَج و مضيقه است . ارجحيت اخلاقى پوشش ، دور بودن زن و مرد ، وجود حريم ميان آن دو در حدود امكان سر جاى خود باقى است .\r\nج . رسول اكرم به على عليه السلام فرمود : « يا عَلىُّ اوَّلُ نَظْرَةٍ لَكَ والثّانِيةُ عَلَيْكَ لا لَكَ » « 1 » يعنى اولين نگاه مفت تو است ، اما نگاه دوم به زيانت مىباشد نه به سودت .\r\nدر اينكه اين حديث در مقام بيان حكم است يا در مقام بيان اثرى كه طبعاً در نگاه هست اختلاف نظر است . برخى مانند محقق صاحب شرايع و علامهء حلى گفته‌اند اين حديث متعرّض حكم نظر است . مفاد حديث اين است كه نگاه اول جايز است و نگاه دوم حرام . بعضى ديگر گفته‌اند مقصود اين است كه نگاه عمدى مطلقاً حرام است . نگاه اول از آن نظر جايز است كه عمدى نيست .\r\nولى حقيقت اين است كه اين حديث در مقام توصيهء ترك نظر شهوانى و تلذّذى است كه قطعاً حرام است و از محل بحث خارج است . اين حديث مىخواهد اين مطلب را بگويد كه انسان چشمش به زنى مىافتد و احياناً خوشش مىآيد مىخواهد بار دوم نگاه كند و لذت ببرد . نوبت اول چون تلذذ غيرعمدى است مانعى ندارد ، اما نوبت دوم چون به قصد تلذذ است جايز نيست .\r\nد . امام صادق فرمود : « النَّظَرُ سَهْمٌ مِنْ سِهامِ ابْليسَ مَسْمومٌ وَ كَمْ نَظْرَةٍ اوْرَثَتْ حَسْرَةً طَويلَة » « 2 » يعنى نگاه كردن تيرى است زهرآلود از ناحيهء شيطان . چه بسيارند نگاههايى كه بعدها حسرتها و تأسفهاى طولانى به دنبال خود آورده‌اند .\r\nدر حديث ديگر آمده است : « زِنَا الْعَيْنَيْنِ النَّظَرُ » « 3 » يعنى زناى دو چشم نگاه است .\r\nاين دو حديث نيز ناظر به نگاههاى شهوت آلود است ، و ممكن است توصيهء اخلاقى باشد به احتياط .\r\n\r\n\r\n\r\n\r\n","description":"","footnote":"\r\n( 1 ) . وسائل ج 3 / ص 24 . در سنن ابوداود ج 1 / ص 496 بدين عبارت آمده است : يا عَلىُّ لا تَتَّبِعِ النَّظْرَةَ بِالنَّظْرَةِ فَانَّ لَكَ الْاولى وَ لَيْسَتْ لَكَ الْآخِرَةُ . در بعضى روايات شيعه نيز كه در وسائل نقل شده قريب به همين مضمون آمده است .\r\n( 2 ) . وسائل ج 3 / ص 24\r\n( 3 ) . كافى ج 5 / ص 559 و وسائل ج 3 / ص 24\r\n","page_name":" 549 ","page_number":549},
  {"content":"\r\n\r\n\r\nنه حبس و نه اختلاط\r\nاز آنچه مجموعاً بيان شد معلوم گشت آنچه اسلام مىگويد نه آن چيزى است كه مخالفان اسلام ، اسلام را بدان متهم مىكنند ، يعنى محبوسيت زن در خانه ، و نه نظامى است كه دنياى جديد آن را پذيرفته است و عواقب شوم آن را مىبيند ، يعنى اختلاط زن و مرد در مجامع .\r\nحبس كلى زن در خانه ، نوعى مجازات بود كه به‌طور موقت در اسلام براى زنان بدكار مقرر شد :\r\n وَ اللَّاتِي يَأْتِينَ الْفاحِشَةَ مِنْ نِسائِكُمْ فَاسْتَشْهِدُوا عَلَيْهِنَّ أَرْبَعَةً مِنْكُمْ فَإِنْ شَهِدُوا فَأَمْسِكُوهُنَّ فِي الْبُيُوتِ حَتَّى يَتَوَفَّاهُنَّ الْمَوْتُ أَوْ يَجْعَلَ اللَّهُ لَهُنَّ سَبِيلًا  « 1 » .\r\nزنانى از شما كه مرتكب زنا مىشوند چهار شاهد بر آنان بگيريد . اگر چهار شاهد شهادت دادند ( به ترتيبى كه به تفصيل در سنّت بيان شده و فقه متصدى آن است ) آنان را در خانه حبس كنيد تا عمرشان به پايان رسد يا خدا راه ديگرى برايشان معين كند .\r\n\r\n\r\n\r\n\r\n","description":"","footnote":"\r\n( 1 ) . نساء / 15\r\n","page_name":" 550 ","page_number":550},
  {"content":"\r\n\r\nمفسران مىگويند : مقصود از « راه ديگر » اشاره بدين است كه اين حكم موقت است و در آينده حكم ديگرى براى آنان خواهد آمد . آيه 2 از سورهء نور كه حكم زانى و زانيه را بيان كرده است همان است كه اين آيه با اشاره آن را وعده داده است .\r\nمقصود اين است كه اسلام با اختلاط مخالف است نه با شركت زن در مجامع ولو با حفظ حريم .\r\nاسلام مىگويد : نه حبس و نه اختلاط بلكه حريم . سنت جارى مسلمين از زمان رسول خدا همين بوده است كه زنان از شركت در مجالس و مجامع منع نمىشده‌اند ولى همواره اصل « حريم » رعايت شده است . در مساجد و مجامع ، حتى در كوچه و معبر ، زن با مرد مختلط نبوده است . شركت مختلط زن و مرد در برخى مجامع ، مانند برخى مشاهد مشرّفه كه در زمان ما محل ازدحام فوق العاده است ، بر خلاف مرضىّ شارع مقدس اسلام است .\r\n\r\n","description":"","footnote":"","page_name":" 551 ","page_number":551},
  {"content":"\r\n\r\n\r\nفتواها\r\nتا اينجا ادلّهء موافق و مخالف پوشش و نظر و هم روش دقيق و معتدل اسلام در مجموع روابط زنان و مردان طبق مدارك كتاب و سنّت روشن شد و معلوم شد ادلّهء مزبور عدم وجوب سَتر وجه و كفين را مدلّل مىسازد و هم جايزبودن نگاهى را كه از روى تلذذ نباشد و ريبه‌اى هم در كار نباشد تقويت مىكند .\r\nاكنون بايد ببينيم فتواها چيست ؟ هركس مىخواهد بداند علماى اسلام از صدر اول تاكنون در اين دو مسألهء مهم چگونه فتوا داده‌اند .\r\nاولًا نظر فقهاى اسلام دربارهء پوشش وجه و كفين چيست ؟ و ثانياً دربارهء نظر چه نظرى دارند ؟ .\r\nدر اينكه پوشيدن وجه و كفين لازم نيست ظاهراً در ميان تمام علماى اسلامى اعمّ از شيعه و سنى اختلافى نيست . فقط يك نفر از علماى اهل تسنن به نام ابوبكر بن عبدالرحمن بن هشام نظر مخالف دارد ، آن هم معلوم نيست كه نظرش در مورد نماز است يا در مورد نامحرم .\r\nدربارهء چهره هيچ گونه اختلافى نيست ، احياناً بعضى از علما دربارهء دستها تا مچ و يا دربارهء پاها تا ساق اختلاف كرده‌اند كه آيا جزء استثنا هست يا نيست .\r\nدر ميان مسائل فقهى شايد كمتر مسأله‌اى اينچنين پيدا شود كه اين گونه مورد\r\n\r\n","description":"","footnote":"","page_name":" 552 ","page_number":552},
  {"content":"\r\n\r\nاتفاق نظر ميان علماى اسلام اعم از شيعه و سنى بوده باشد .\r\nپيش از آنكه نقل اقوال كنيم دو مطلب بايد ذكر شود : يكى اينكه مسألهء پوشش را فقها در دو جا طرح مىكنند . يكى در باب نماز ، از باب اينكه در نماز واجب است كه زن تمام بدن خويش را بپوشاند ، خواه نامحرمى وجود داشته باشد و يا وجود نداشته باشد . در اينجا اين سؤال پيش مىآيد كه آيا وجه و كفين هم در نماز بايد پوشيده باشد يا نه ؟ ديگر در باب نكاح ، به مناسبت بحث از اينكه خواستگار تا چه حدودى حق دارد به زن مورد نظر خود نگاه كند . در اينجا نيز معمولًا يك بحث كلى دربارهء پوشش و يا دربارهء جواز و عدم جواز نظر مىشود .\r\nعليهذا از نظر فقه دو نوع « سَتر » داريم : ستر صلاتى ، يعنى پوششى كه در نماز بايد به كار برده شود كه البته شرايطى دارد از قبيل اينكه پاك باشد ، غصبى نباشد و غيره . و ستر غيرصلاتى كه در مقابل مردان بيگانه بايد رعايت شود و شرايط خاص نماز را ندارد . بعداً خواهيم گفت كه ظاهراً اختلافى نيست در اينكه ستر صلاتى و غيرصلاتى از نظر مقدار و حدود پوشش با هم تفاوت ندارند .\r\nمطلب دوم اينكه فقها اصطلاحى دارند ، مىگويند : بدن زن جز چهره و دو دست « عورت » است . ممكن است اين تعبير در نظر بعضيها زننده جلوه كند روى اين جهت كه بگويند : « عورت » يعنى يك چيز زشت و مستقبح . آيا از نظر فقه اسلامى بدن زن جز چهره و دو دست يك چيز زشت و مستقبح است ؟ ! .\r\nپاسخ اين است كه كلمهء « عورت » به معنى يك چيز زشت و قبيح نيست . لهذا به هر امر زشت و قبيحى « عورت » گفته نمىشود و متقابلًا كلمهء « عورت » در مواردى به كار برده مىشود كه هيچ گونه مفهوم قبح و زشتى ندارد .\r\nمثلًا در قرآن كريم در داستان غزوهء احزاب كه اشاره به بهانه جويى برخى ضعيف الايمان‌ها مىكند مىفرمايد : «  وَ يَسْتَأْذِنُ فَرِيقٌ مِنْهُمُ النَّبِيَّ يَقُولُونَ إِنَّ بُيُوتَنا عَوْرَةٌ وَ ما هِيَ بِعَوْرَةٍ إِنْ يُرِيدُونَ إِلَّا فِراراً  » « 1 » يعنى يك دسته از آنان از پيغمبر اجازهء مراجعت مىخواهند و مىگويند خانه هامان بىحفاظ است ، حصار كافى ندارد و حال آنكه خانه هاشان بىحفاظ نيست ، جز فرار قصدى ندارند .\r\nدر اينجا كلمهء « عورت » در مورد خانه به اعتبار بىحفاظ بودن آن به كار رفته\r\n\r\n\r\n\r\n\r\n","description":"","footnote":"\r\n( 1 ) . احزاب / 13\r\n","page_name":" 553 ","page_number":553},
  {"content":"\r\n\r\nاست و بديهى است كه هيچ گونه مفهوم قبح و زشتى در اينجا وجود ندارد . در آيهء 58 سورهء نور كه قبلًا تفسير شد سه وقت خلوت ( قبل از نماز صبح ، نيمروز ، بعد از عشاء ) به اعتبار اينكه افراد در اين وقت لباسها را از تن بيرون مىآورند و حفاظى ندارند به نام « سه عورت » خوانده شده است .\r\nصاحب مجمع البيان كه از لحاظ شكافتن معانى لغتها در ميان مفسران بىنظير و در ميان غيرمفسران كم نظير است در ذيل آيهء 13 سورهء احزاب آنجا كه لغت را معنى مىكند مىگويد :\r\nوَالْعَوْرَةُ كُلُّ شَىْ ءٍ يُتَخَوَّفُ مِنْهُ فى ثَغْرٍ اوْ حَرْبٍ . وَ مَكانٌ مُعْوِرٌ وَ دارٌ مُعْوِرَةٌ اذا لَمْ تَكُنْ حَريزَةً . .\r\nعورت به هر چيز آسيب پذير كه مورد نگرانى است گفته مىشود ، از قبيل نقاط سرحدى و يا يك امر مربوط به جنگ . مكان مُعوِر و خانهء معور يعنى خانه‌اى كه استحكام ندارد و آسيب پذير است .\r\nپس معلوم مىشود اين تعبير فقهى مشتمل بر نوعى تحقير نمىباشد . به زن از آن جهت « عورت » گفته مىشود كه مانند خانه‌اى بىحصار است و آسيب پذير مىباشد و بايد در حصار پوشش قرار گيرد .\r\nاكنون برويم بر سر نقل اقوال فقها . علّامه در تذكرة الفقهاء كتاب الصلاة مىفرمايد :\r\n« جميع بدن زن عورت است جز چهره ، به اجماع جميع علما در جميع شهرها جز ابوبكر بن عبدالرحمن بن هشام كه تمام بدن زن را عورت دانسته است و سخن او به حكم اجماع مردود است . از نظر علماى ما ( شيعه ) دو دست تا مچ نيز مانند چهره است و عورت نيست . مالك بن انس و شافعى و اوزاعى و سفيان ثورى در اين جهت با علماى شيعه هم عقيده‌اند زيرا ابن عباس در تفسير سخن خدا : «  وَ لا يُبْدِينَ زِينَتَهُنَّ إِلَّا ما ظَهَرَ مِنْها  » وجه و كفّين را توأماً جزء استثنا شمرده است . اما به عقيدهء احمد حنبل و داود ظاهرى كفّين بايد پوشيده شود . و سخن ابن عباس كافى است در رد سخن آنها . »\r\n\r\n","description":"","footnote":"","page_name":" 554 ","page_number":554},
  {"content":"\r\n\r\nعلامه بعد سخن خود را دربارهء قدمين ادامه مىدهد كه آيا بايد پوشيده بماند يا نه ؟ .\r\nچنان كه ملاحظه مىشود فقهاى اسلام در باب ستر صلاتى به آيهء سورهء نور تمسك مىكنند كه مربوط به نماز نيست ، زيرا آنچه در نماز لازم است پوشيده شود همان است كه در مقابل نامحرم بايد پوشيده شود و شايد اگر بحثى باشد در اين است كه آيا در نماز ، زايد بر آنچه در مقابل نامحرم بايد پوشيده شود لازم است پوشيده شود يا نه ؟ اما در اينكه آنچه در نماز لازم نيست پوشيده شود در مقابل نامحرم هم لازم نيست پوشيده شود ، بحثى نيست .\r\nابن رشد ، فقيه و طبيب و فيلسوف معروف اندلسى ، در كتاب بداية المجتهد « 1 » مىگويد :\r\n« عقيدهء اكثر علما بر اين است كه بدن زن جز چهره و دو دست تا مچ ، عورت است .\r\nابوحنيفه معتقد است كه قدمين نيز عورت شمرده نمىشود . و ابوبكر بن عبدالرحمن بن هشام معتقد است كه تمام بدن زن بلااستثناء عورت است . » .\r\nدر كتاب الفقه على المذاهب الخمسة « 2 » تأليف شيخ جواد مغنيه مىگويد :\r\n« علماى اسلام اتفاق نظر دارند كه بر هر يك از زن و مرد لازم است آنچه را در خارج نماز بايد بپوشد در حال نماز هم بايد بپوشد . اختلاف در اين است كه آيا در نماز مقدارى زايد بر آنچه در خارج نماز بايد پوشيده شود لازم است پوشيده شود يا نه ؟ آنچه در زن مورد بحث است اين است كه آيا وجه و كفين يا مقدارى از آنها در نماز لازم است پوشيده شود - با آنكه در خارج نماز لازم نيست - يا لازم نيست ؟ و آنچه در مرد مورد بحث است اين است كه آيا زياده بر ما بين ناف و زانو لازم است در نماز پوشيده شود ؟ »\r\n\r\n\r\n\r\n\r\n","description":"","footnote":"\r\n( 1 ) . ج 1 / ص 111\r\n( 2 ) . ص 113\r\n","page_name":" 555 ","page_number":555},
  {"content":"\r\n\r\nآنگاه چنين مىگويد :\r\n« به عقيدهء علماى شيعهء اماميه بر زن در حال نماز همان قدر واجب است بپوشد كه در غير نماز بايد از نامحرم بپوشد . . . » .\r\nنقل سخنان علما در اين زمينه به طول مىانجامد . علماى گذشته در كتابهاى خود اگر بحث كرده‌اند به همين گونه نظر داده‌اند كه گفته شد . معمولًا فقها مسألهء پوشش را در باب « صلاة » و مسألهء نظر را در باب « نكاح » متعرّض شده‌اند .\r\nعجيب اين است كه بعضى از بزرگان فقهاى معاصر پنداشته‌اند كه عقيدهء علامه در تذكره اين است كه پوشيدن چهره واجب است « 1 » ، و اين اشتباه است . علامه در تذكره در مسألهء « جواز نظر » با ديگران اختلاف دارد - چنان كه خواهيم گفت - نه در مسألهء پوشش .\r\nاما مسألهء جواز و عدم جواز نظر : علامه در تذكرة الفقهاء كتاب النكاح مىگويد :\r\n« نظر مرد به زن يا به واسطهء حاجت و ضرورت است ( مانند كسى كه قصد خواستگارى دارد ) يا حاجت و ضرورتى در كار نيست . اگر حاجت و ضرورت در كار نيست نظر به غير وجه و كفين جايز نيست . اما وجه و كفين ، اگر خوف فتنه در كار است نظر به آنها نيز جايز نيست و اگر خوف فتنه در كار نيست به عقيدهء شيخ طوسى مانعى ندارد ولى مكروه است . اكثر شافعيه نيز همين عقيده را دارند ولى به عقيدهء بعضى از شافعيه نظر به وجه و كفين حرام است . » .\r\nعلامه پس از آنكه ادلهء اين عده از شافعيه را نقل مىكند مىگويد : « به عقيدهء من نيز نظر بر وجه و كفين حرام است . » .\r\nمحقق در شرايع مىگويد : نظر به چهره و دو دست يك بار جايز است و تكرارش\r\n\r\n\r\n\r\n\r\n","description":"","footnote":"\r\n( 1 ) . در مستمسك العروة ، ج 5 / ص 190 - 192 آية اللَّه حكيم پس از آنكه ادلهء عدم لزوم پوشش را تقويت مىكنند مىفرمايند : « وَ مِنْ ذلِكَ يَظْهَرُ ضَعْفُ ما عَنِ التَّذْكِرَةِ مِنَ الْمَنْعِ وَ قَوّاهُ فِى الْجَواهِر . . . » . ظاهراً صاحب جواهر نيز نظرش به مسألهء نظر است نه وجوب ستر . به هر حال اين نسبت به علامه در تذكره قطعاً صحيح نيست .\r\n","page_name":" 556 ","page_number":556},
  {"content":"\r\n\r\nجايز نيست . شهيد در لمعه و علامه در بعضى كتابهايش همين عقيده را انتخاب كرده‌اند .\r\nمجموعاً در باب نظر بر وجه و كفين سه قول است :\r\nالف . ممنوعيت مطلقاً . علامه در تذكره و چند نفر معدود ديگر و از آن جمله صاحب جواهر اين عقيده را انتخاب كرده‌اند .\r\nب . جواز نظر يك نوبت و ممنوعيت تكرار نظر . محقق در شرايع و شهيد اول در لمعه و علامه در بعضى ديگر از كتبش تابع اين نظرند .\r\nج . جواز مطلقاً . شيخ طوسى ، كلينى ، صاحب حدائق ، شيخ انصارى ، نراقى در مستند و شهيد ثانى در مسالك اين نظر را تأييد مىكنند . شهيد ثانى در مسالك اين قول را تأييد و ادله‌اى كه شافعيه بدان تمسك كرده‌اند و مورد پسند علامه واقع شده است رد مىكند ولى در آخر مىگويد : « شك نيست كه قول به تحريم ، طريق احتياط و سلامت است . » .\r\nتا اينجا عقيدهء قدماى علماى اسلام را دربارهء پوشش و هم دربارهء نظر ذكر كرديم .\r\nاما علماى متأخر :\r\nمرحوم آية اللَّه سيد محمد كاظم طباطبائى يزدى در عروة الوثقى راجع به مسألهء پوشش در غيرنماز مىگويد :\r\n« بر زن واجب است تمام بدن خويش را جز وجه و كفين از غير محارم بپوشد . » « 1 »\r\nدربارهء مسألهء نظر مىگويد :\r\n« بر مرد جايز نيست نظر به زن اجنبى ، همچنانكه بر زن جايز نيست نظر به مرد اجنبى . جماعتى وجه و كفين را استثنا كرده گفته‌اند مطلقاً نظر بر آنها جايز است .\r\nبعضى ديگر گفته‌اند نظر يك بار جايز است و بيش از يك بار جايز نيست . احوط ممنوعيت است مطلقاً . » « 2 »\r\n\r\n\r\n\r\n\r\n","description":"","footnote":"\r\n( 1 ) . عروة الوثقى ، كتاب الصلاة ، فصل ساتر\r\n( 2 ) . عروة الوثقى ، كتاب النكاح ، مسألهء 31\r\n","page_name":" 557 ","page_number":557},
  {"content":"\r\n\r\nاما فقهاى متأخر و معاصر غالباً در اين دو مسأله از اظهارنظر صريح در رساله‌هاى عمليّه خوددارى كرده‌اند و معمولًا طريق احتياط مىپويند .\r\nدر ميان علماى متأخر و معاصر ، حضرت آية اللَّه حكيم دامت بركاته در رسالهء منهاج الصالحين چاپ نهم ، كتاب النكاح ، مسألهء سوم ، فتواى صريح دارند و وجه و كفين را صريحاً استثنا مىكنند . ايشان مىفرمايند :\r\n« جايز است نظر به كسى كه قصد تزويج او را دارد . همچنين جايز است نظر به زنان اهل ذمّه - به شرط عدم تلذّذ - و همچنين زنان بىپروا كه نهى آنها اثر ندارد - به شرط عدم تلذّذ - و همچنين زنانى كه به وجهى محرم مىباشند . و نظر به غير اينها حرام است مگر بر چهره و دو دست تا مچ ، آن هم به شرط عدم تلذّذ . »\r\n\r\nحس احتياط\r\nبى گمان حس احتياط يكى از موجبات پرهيز از فتواى به جواز نظر و عدم لزوم پوشش است . هر كسى در وجدان خود مىداند كه دو خصيصه يكى در مرد و يكى در زن وجود دارد . در زن علاقهء شديد به تبرّج و خودآرايى و خودنمايى ، و در مرد هوس چشم چرانى و نظربازى . به قول مجلهء توفيق : اينكه شعرا زن را به « سرو » تشبيه كرده‌اند نه از جهت اعتدال قامت است بلكه از اين جهت است كه زن مانند سرو تابستان و زمستان ندارد ، زمستان و تابستان برهنه و عريان بيرون مىآيد و از آسيب سرما باكش نيست .\r\nدر مورد صفت خودنمايى زنان و خصيصهء چشم چرانى مردان ، ويل دورانت مىنويسد :\r\n« در ميان اعمال انسانى عجيب‌تر از اين نيست كه مردان پيرانه سر به دنبال زنان بيفتند و زنان تا دم گور آمادهء معشوق شدن و محبوب بودن باشند . در رفتار انسانى امرى پايدارتر و ثابت‌تر از نگاه مردان به زنان نيست . ببين اين جانور مكّار چگونه مراقب شكار خويش است در حالى كه خود را به خواندن روزنامه مشغول داشته است . گوش به گفتارش فرادار و ببين كه چگونه دربارهء صيد جاودانى اوست . خيال و تصورش را در نظر آر كه چگونه پروانه وار به دور شمع مىچرخد ، چرا ؟ اين امر\r\n\r\n","description":"","footnote":"","page_name":" 558 ","page_number":558},
  {"content":"\r\n\r\nچگونه صورت مىگيرد ؟ ريشه‌هاى اين ميل عميق در چيست و چه مراحلى را مىپيمايد تا به مرحلهء شكوه و جنون فعلى خود مىرسد ؟ » .\r\nآرى اين حقيقت را كه گفتيم نمىتوان از نظر دور داشت و از طرفى مىدانيم كه اصل عفاف و تقوا به‌طور قطع يكى از اصول مسلّم اسلام و از پايه‌هاى قوانين اجتماع منزلى است .\r\n\r\n","description":"","footnote":"","page_name":" 559 ","page_number":559},
  {"content":"\r\n\r\n\r\nكتمان يا اظهار ؟\r\nروى همين حساب در اين مسأله عملًا دو جريان مخالف به وجود آمده است . يكى اينكه صاحبان فتوا در عصر اخير با مشاهدهء اوضاع و احوال موجود سخت در عمق وجدان خود مىترسند كه فتوا به عدم وجوب سَتر وجه و كفّين و عدم حرمت نظر بر وجه و كفّين بدهند ، لهذا طريق سلامت مىپويند و با يك « الْاحْوَط » خود را نجات مىدهند .\r\nجريان دوم اين است كه بعضى ديگر را عقيده اين شده كه هرچند از نظر حقيقت و واقع ، مطلب همين است ولى با ملاحظات عصر و زمان كه مردم دنبال بهانه مىگردند كه قيود عفاف را به هر شكل و به هر صورت دور بريزند بايد قسمتى از واقعيات را كتمان كرد كه موجب بهانه نشود .\r\nدرست است كه اسلام پوشش چهره و دو دست را واجب نكرده است ولى نبايد اين را به مردم گفت زيرا با شنيدن اين مطلب نه تنها چهره و دستها را نمىپوشند ، سر و سينه و پاها تا بالاى زانو را هم نخواهند پوشيد .\r\nاينجاست كه فلسفهء « كتمان » و محافظه كارى پا به ميان مىنهد . فلسفهء كتمان اختصاص به اين مسأله ندارد ، عده‌اى نظير اين عقيده را در باب استماع اخبار راديو و خريد و فروش آن نيز داشتند .\r\n\r\n","description":"","footnote":"","page_name":" 560 ","page_number":560},
  {"content":"\r\n\r\nپس از انتشار كتاب داستان راستان يكى از علماى خوزستان نامه‌اى به من نوشت .\r\nاين مرد عالم ضمن اينكه از اين كتاب تجليل كرده آن را بسيار سودمند تشخيص داده بود و اعتراف كرده بود كه همهء داستانها را با اصل تطبيق كرده درست يافته است پيشنهاد كرده بود كه دو تا از داستانها را بردارم زيرا مورد سوء استفاده واقع مىشود :\r\nيكى داستان تقسيم كار كه مربوط به جريان تقسيم كردن رسول خدا كارهاى خانه را ميان حضرت امير عليه السلام و حضرت زهرا عليها السلام است . رسول اكرم صلى الله عليه و آله كارهاى بيرون را به على و كارهاى داخلى را به زهرا واگذار مىكند و حضرت زهرا در نبودن حضرت امير بعضى از كارهاى خارجى آن حضرت را به عهده مىگيرد .\r\nيكى ديگر داستان « حتى برده فروش » كه جمله‌اى دارد رسول خدا در مذمت برده فروشى .\r\nاين مرد عالم به من توصيه كرده بود اين دو داستان را در عين اينكه اصل و اساس دارد از آن كتاب بردارم زيرا داستان اولى موجب سوء استفادهء كسانى مىشود كه معتقدند زن مىتواند از منزل بيرون برود و داستان دوم مورد سوء استفاده مخالفان بردگى مىشود .\r\nمن منكر اين اصل كلى نيستم كه احياناً اگر گفتن حقيقتى سبب انحراف مردم از آن حقيقت بشود نبايد گفت ، زيرا گفتن براى ارشاد مردم به حقيقت است نه براى اينكه وسيلهء دور شدن از حقيقت بشود . البته كتمان حقايق حرام است . قرآن كريم مىفرمايد :\r\n إِنَّ الَّذِينَ يَكْتُمُونَ ما أَنْزَلْنا مِنَ الْبَيِّناتِ وَ الْهُدى مِنْ بَعْدِ ما بَيَّنَّاهُ لِلنَّاسِ فِي الْكِتابِ أُولئِكَ يَلْعَنُهُمُ اللَّهُ وَ يَلْعَنُهُمُ اللَّاعِنُونَ  « 1 » .\r\nكسانى كه حقايق فرودآمده از جانب ما را پس از آنكه ما گفته و بيان كرده‌ايم كتمان مىكنند خدا و هر لعنت كننده‌اى آنان را لعنت مىكند .\r\nلحن آيه فوق العاده شديد است . قرآن كريم در كمتر موضوعى به اندازهء اين\r\n\r\n\r\n\r\n\r\n","description":"","footnote":"\r\n( 1 ) . بقره / 159\r\n","page_name":" 561 ","page_number":561},
  {"content":"\r\n\r\nموضوع با چنين لحن شديد و خشمناكى سخن گفته است .\r\nدر عين حال من معتقدم مقصود اين است كه مردم حقايق را به خاطر منافع خود كتمان نكنند ولى اينكه حقيقت را به خاطر خود حقيقت ( و البته در شرايط محدود و موقت و معينى براى فرار از سوء استفاده ) اظهار نكنيم مشمول اين آيه نيست . به عبارت ديگر دروغ گفتن حرام است اما راست گفتن هميشه واجب نيست يعنى احياناً در مواردى بايد سكوت كرد .\r\nمن معتقدم اين گونه مصلحت انديشىها اگر بر مبناى مصالح واقعى حقايق باشد نه بر مبناى حفظ منافع افراد و اشخاص و اصناف و طبقات ، مانعى ندارد .\r\nاما سخن در اين است كه مصلحت انديشىهايى از قبيل فتوا ندادن به جواز خريد و فروش راديو يا به عدم وجوب پوشيدن چهره و دو دست آيا يك مصلحت انديشى صحيح و عاقلانه است و نتيجهء صحيح مىدهد يا خير ؟ آيا واقعاً جريان امر اين است كه طبقه‌اى از زنان چهره و دو دست خود را مىپوشند و با گفتن اين حقيقت چهره و دستها و سپس تمام بدن را عريان خواهند كرد ؟ يا جريان امر برعكس است ؛ يعنى بسيارى از مردها و زنها خيال مىكنند كه از نظر مذهبى اساس كار اين است كه چهرهء زن گشوده نباشد و وقتى كه چهره گشوده شد كار گذشته است ( آب كه از سر گذشت چه يك نى و چه صد نى ) و از طرف ديگر پوشيدن چهره را غيرعملى و از نظر منطق غيرقابل دفاع مىبينند و هيچ فلسفه و استدلالى هم نمىتوانند براى آن ذكر كنند ، از اين رو از سر تا پا لخت مىشوند .\r\nعقيدهء بعضى از كارشناسان اجتماعى اين است كه علت اين افراط و بىبند و بارى توهّمهاى غلطى است كه اجتماع دربارهء حجاب داشته است . علت اين بوده كه حقايق گفته نشده است . اگر همان‌طور كه اسلام خود گفته است گفته مىشد كار به اينجاها كه كشيده است كشيده نمىشد . اينجا از آن جاهاست كه بايد گفت : « از پاپ كاتوليك‌تر نبايد بود » ، « كاسه از آش گرمتر صحيح نيست » .\r\nقرآن كريم در سورهء حُجُرات مىفرمايد : «   يا أَيُّهَا الَّذِينَ آمَنُوا لا تُقَدِّمُوا بَيْنَ يَدَيِ اللَّهِ وَ رَسُولِهِ   » « 1 » يعنىاى مؤمنين ! از خدا و رسول خدا جلو نيفتيد . مقصود از جلو افتادن از خدا و پيغمبر اين است كه كار ديندارى و مقدس مآبى را به جايى رسانيم كه خدا و\r\n\r\n\r\n\r\n\r\n","description":"","footnote":"\r\n( 1 ) . حجرات / 1\r\n","page_name":" 562 ","page_number":562},
  {"content":"\r\n\r\nرسول نگفته‌اند و بخواهيم از پيغمبر هم جلوتر حركت كنيم .\r\nاميرالمؤمنين على عليه السلام مىفرمايد :\r\nانَّ اللَّهَ حَدَّدَ حُدوداً فَلا تَعْتَدوها وَ فَرَضَ فَرائِضَ فَلا تَتْرُكوها وَ سَكَتَ عَنْ اشْياءَ لَمْ يَسْكُتْ عَنْها نِسْياناً فَلا تَتَكَلَّفوها « 1 » .\r\nخداوند حدود و مرزهايى قرار داده است ، از آنها تجاوز نكنيد ( محرّماتى قرار داده آنها را نقض نكنيد ) ، و واجبات و فرايضى قرار داده آنها را ترك نكنيد ، و دربارهء بعضى چيزها سكوت كرده است ( نه آنها را حرام كرده و نه واجب ) ، اين سكوت از روى فراموشى نبوده است بلكه خواسته است شما در آن موارد آزاد باشيد ، پس شما خود را در آن زمينه‌ها به تكلّف و مشقّت نيندازيد و از پيش خود براى خود به نام دين و خدا تكليف درست نكنيد .\r\nپيغمبر اكرم صلى الله عليه و آله در حديثى كه در جامع الصغير نقل كرده است مىفرمايد :\r\nانَّ اللَّهَ يُحِبُّ انْ يُؤْتى رُخَصُهُ كَما يَكْرَهُ انْ يُؤْتى مَعْصِيَتُهُ . .\r\nخداوند همان‌طور كه ناخوش مىدارد آنچه را نهى كرده است مردم انجام دهند دوست دارد آنچه را اجازه داده است و بلامانع شمرده مردم آن را همان‌طور بلامانع تلقى كنند ؛ از پيش خود چيزى را كه خداوند ممنوع نكرده است ممنوع نشمارند .\r\nاين حديث بدين عبارت نيز نقل شده است :\r\nانَّ اللَّهَ يُحِبُّ انْ يُؤْخَذَ بِرُخَصِهِ كَما يُحِبُّ انْ يُؤْخَذَ بِعَزائِمِهِ . .\r\nخداوند دوست دارد هر چيزى را كه مباح قرار داده است و رخصت فرموده مردم آن را مباح شمارند همچنانكه دوست دارد هرچه را نهى كرده است ناروا به شمار آورند .\r\n\r\n\r\n\r\n\r\n","description":"","footnote":"\r\n( 1 ) . نهج البلاغه ، حكمت 105\r\n","page_name":" 563 ","page_number":563},
  {"content":"\r\n\r\nممكن است نظر من اشتباه باشد . مكرر گفته‌ام كه در اين گونه مسائل كه مسألهء فرعى است هركس بايد فتواى مرجع تقليد خود را بخواهد و عمل كند . ولى از نظر آنچه به نام مصلحت انديشى عنوان مىشود كه مىگويند مصلحت نيست گفته شود هرچند حقيقت باشد ، عقيدهء من بر خلاف اين مصلحت انديشى است . من مصلحت را در گفتن حقيقت مىدانم . آنچه مصلحت ايجاب مىكند جز اين نيست كه بايد اين خيال را از سر زنان امروز خارج كنيم كه مىگويند حجاب در عصر حاضر غيرعملى است ؛ ثابت كنيم كه حجاب اسلامى كاملًا منطقى و عملى است .\r\nثانياً كوشش كنيم كه در فعاليتهاى فرهنگى ، اجتماعى ، بهداشتى ، واحدهاى اختصاصى براى زنان به وجود آوريم و با فعاليتهاى مختلط و واحدهاى مختلط كه تقليد احمقانه‌اى از اروپاييان است مبارزه كنيم . تنها در اين صورت است كه زنان شخصيت واقعى خود را بازخواهند يافت و به نام آزادى و مساوات ابزار و بازيچه و احياناً وسيلهء اطفاء شهوت مردان قرار نخواهند گرفت .\r\n\r\n","description":"","footnote":"","page_name":" 564 ","page_number":564},
  {"content":"\r\n\r\n\r\nدو مسألهء ديگر\r\nدو مسألهء ديگر در باب معاشرت زن و مرد باقى مانده كه بد نيست آنها را نيز بررسى كنيم . يكى مسألهء شنيدن صداى زن است و ديگر مسألهء دست دادن با اوست .\r\nدر مسألهء اول ظاهراً مسلّم است كه شنيدن صداى زن در صورتى كه تلذّذ و ريبه در كار نباشد جايز است . مرحوم آية اللَّه سيد محمد كاظم طباطبائى يزدى در عروة الوثقى باب نكاح ، فصل اول ، مسألهء 39 مىفرمايد :\r\nلا بَأْسَ بِسَماعِ صَوْتِ الْاجْنَبِيَّةِ ما لَمْ يَكُنْ تَلَذُّذٌ وَ لا ريبَةٌ مِنْ غَيْرِ فَرْقٍ بَيْنَ الْاعْمى وَ الْبَصيرِ وَ انْ كانَ الْاحْوَطُ التَّرْكَ فى غَيْرِ مَقامِ الضَّرورَةِ ، وَ يَحْرُمُ عَلَيْها اسْماعُ الصَّوْتِ الَّذى فيهِ تَهييجٌ لِلسّامِعِ بِتَحْسينِهِ وَ تَرْقيقِهِ . قال تَعالى :  فَلا تَخْضَعْنَ بِالْقَوْلِ فَيَطْمَعَ الَّذِي فِي قَلْبِهِ مَرَضٌ .  .\r\nشنيدن صداى زن در صورتى كه تلذذ و ريبه نباشد جايز است ولى در عين حال مادامى كه ضرورتى نيست ترك آن بهتر است . و بر زن حرام است كه بخواهد صوت خود را نازك كند و نيكو سازد به طورى كه تحريك آميز باشد ، چنان كه خداى متعال در قرآن خطاب به زنان پيغمبر اكرم صلى الله عليه و آله مىفرمايد : در حرف زدن صدا را نازك و مهيّج نكنيد كه موجب طمع بيماردلان گردد .\r\n\r\n","description":"","footnote":"","page_name":" 565 ","page_number":565},
  {"content":"\r\n\r\nمسألهء جواز استماع صداى زن جزء مسلّمات است و دليل آن سيرهء قطعى بين مسلمين و ضرورى بودن و مخصوصاً سيرهء قطعى تاريخى رسول خدا و ائمهء اطهار است .\r\nعلاوه بر اين ، مفهوم آيهء مذكور اين است كه حرف زدنى كه در آن كرشمه و ناز به كار نرود جايز است ؛ يعنى خود اين آيه دليل بر جواز همسخن شدن زن و مرد اجنبى است .\r\nتنها شهيد اول است كه در لُمعه مىفرمايد : « وَ يَحْرُمُ سَماعُ صَوْتِ الْاجْنَبِيَّة » و بعضى از فقهاى معاصر احتمال داده‌اند كه خطايى از نُسّاخ رخ داده است و مثلًا « لا يَحْرُمُ » را « يَحْرُمُ » نوشته‌اند .\r\nدر مورد مسألهء دوم شكى نيست كه حتى در صورتى كه تلذذ و ريبه هم نباشد دست دادن زن و مرد اجنبى جايز نيست مگر اينكه جامه‌اى حائل باشد مانند دستكش . در اين مسأله ، هم در روايات و هم در فتاواى فقها اتفاق كلمه مىباشد . در بعضى از روايات علاوه بر اينكه قيد شده كه مصافحه بدون حائل نباشد ، اضافه شده كه بايد دست را فشار ندهند . مرحوم سيد در عروة الوثقى بعد از مسألهء پيش مىفرمايد :\r\nلا يَجوزُ مُصافَحَةُ الْاجْنَبِيَّةِ . نَعَمْ لا بَأْسَ بِها مِنْ وَراءِ الثَّوْبِ . .\r\nدست دادن با زن بيگانه جايز نيست ولى اگر جامه‌اى حائل باشد مانعى ندارد .\r\nبديهى است كه جايز بودن دست دادن با زن بيگانه در صورت حائل بودن جامه يا دستكش ، مشروط به اين است كه تلذذ و ريبه‌اى در كار نباشد ، اما اگر تلذذ و ريبه در كار باشد همان‌طور كه بعضى از فقهاى ديگر در حاشيهء عروة يادآورى كرده‌اند قطعاً حرام است .\r\n\r\n","description":"","footnote":"","page_name":" 566 ","page_number":566},
  {"content":"\r\n\r\n\r\nپاسخهاى استاد .\r\nبه .\r\nنقدهايى بر كتاب مسألهء حجاب\r\n\r\n","description":"","footnote":"","page_name":" 567 ","page_number":567},
  {"content":"\r\n . \r\n","description":"","footnote":"","page_name":" 568 ","page_number":568},
  {"content":"\r\n\r\nتوضيح : [ در هر نقد و پاسخى ابتدا متن كتاب مسألهء حجاب با ذكر صفحهء آن مطابق با همين مجلد از « مجموعه آثار » آورده شده ، سپس نقد آن متن كه با دايرهء سياه آغاز مىشود و با حروف ريزتر است قرار گرفته است . آنگاه پاسخ استاد شهيد ذكر گرديده است كه با مربع توخالى آغاز مىشود و با حروف سياه و عرض كمتر مىباشد . 
  ] .\r\nصفحهء 382 .\r\nآيا اسلام طرفدار پرده نشينى زن است همچنانكه لغت « حجاب » بر اين معنى دلالت مىكند ، يا اسلام طرفدار اين است كه زن در حضور مرد بيگانه بدن خود را بپوشاند بدون آنكه مجبور باشد از اجتماع كناره گيرى كند ؟ و در صورت دوم حدود پوشش چقدر است ؟ آيا چهره و دو دست تا مچ نيز بايد پوشيده شود يا ماوراى چهره و دو دست بايد پوشيده شود اما چهره و دو دست تا مچ پوشيدنش لازم نيست ؟ و در هر حال ، آيا در اسلام مسأله‌اى به نام « حريم عفاف » وجود دارد يا نه ؟ يعنى آيا در اسلام مسألهء سومى كه نه « پرده نشينى » و « محبوسيت » و نه « اختلاط » باشد وجود دارد يا خير ؟ و به عبارت ديگر آيا اسلام طرفدار جدا بودن مجامع زنان و مردان است يا نه ؟ .\r\nاسلام همان طورى كه مؤلّف در فصل توصيه‌هاى اخلاقى اعتراف كرده است طرفدار ستر تنها نيست بلكه لااقل در حدّ يك توصيهء اخلاقى دستور پرده نشينى هم داده است و مؤلف در طرح بحث در اينجا چنين ايهام فرموده است كه اسلام فقط طرفدار ستر است و بس .\r\n\r\n","description":"","footnote":"","page_name":" 569 ","page_number":569},
  {"content":"\r\n\r\nپاسخ آنچه در بحث توصيه‌هاى اخلاقى آمده و ما از مجموع ادلّه استنباط كرده‌ايم ، حريم و عدم اختلاط است نه پرده نشينى ، وَ بَيْنَهُما بَوْنٌ بَعيدٌ . .\r\n* * * . صفحهء 383 .\r\nتاريخچهء حجاب :\r\n* آيا در ميان ملل ديگر قبل از اسلام حجاب بوده است ؟ .\r\n* وضع حجاب در جاهليت عرب .\r\n* حجاب در قوم يهود .\r\n* حجاب در ايران باستان .\r\n* حجاب در هند .\r\nاين بخش متضمّن فائده‌اى نيست . سخنان نادرستى در آن از چند مورّخ نقل شده است و بعد اشاره شده كه نادرست است . اين سخن ايجاد شبهه براى عوام مىكند و بحث در آنها براى كسانى كه نوشته‌هاى راسل و ويل دورانت و نظاير آنها را نخوانده‌اند مفيد نيست و شايد مضر هم باشد . اين گونه بحثها فقط به درد همان كسانى مىخورد كه قبلًا به شبهه‌ها برخورد كرده‌اند يا در معرض برخورد به آنها مىباشند ، مانند همان انجمن مهندسين ، ولهذا نشر آنها براى عموم غلط است .\r\nپاسخ ايراد وارد نيست . تنها امثال ما هستيم كه براى اينكه زحمت يك تكليف متوجه ما نشود سر خود را زير برف كرده‌ايم كه جايى را نبينيم . اين سخنان هر روز در صدها هزار نسخه در مجلّات و جرايد به صورت زننده‌اى نقل مىشود ( علاوه بر خود آن كتابها ) . خواجه حافظ هم آنها به گوشش خورده است . يك عده افراد خاص كه اوضاع به هر طرف مىچرخد تغييرى در آنها پيدا نمىشود نمىتوانند ملاك واقع شوند .\r\n* * * . صفحهء 385 .\r\nاطلاع من از جنبهء تاريخى كامل نيست . اطلاع تاريخى ما آنگاه كامل است كه بتوانيم دربارهء همهء مللى كه قبل از اسلام بوده‌اند اظهارنظر كنيم . قدر مسلّم اين است كه\r\n\r\n","description":"","footnote":"","page_name":" 570 ","page_number":570},
  {"content":"\r\n\r\nقبل از اسلام در ميان بعضى ملل حجاب وجود داشته است .\r\nحقيقت اين است كه بحثهاى تاريخى در اين گونه مسائل بر پايه‌هاى محكمى استوار نيست ، زيرا معمولًا مورخين در اين گونه مسائل حدسيّات خودشان را نيز مخلوط كرده‌اند ، و لهذا اين بحثها علاوه بر اينكه چندان ارزشى ندارد ، براساسى استوار هم قرار ندارد .\r\nپاسخ عدم توجه به جريانات تاريخى از ارزش استدلالهاى بعدى مىكاهد و قضاوتها ناشى از بىخبرى تلقى مىشود . تاريخ آنچنان هم بىاعتبار نيست .\r\n* * * . صفحهء 386 .\r\nعليهذا حجابى كه در قوم يهود معمول بوده است از حجاب اسلامى - چنان كه بعداً شرح خواهيم داد - بسى سخت‌تر و مشكلتر بوده است .\r\nاين لحن ايهام مىكند كه دستور اسلام سخت بوده ولى دستور اديان ديگر سخت‌تر ، و به عبارت ديگر اعتراض بر همهء اديان وارد است ولى بر اسلام كمتر .\r\nپاسخ مگر مىشود دستورى دستور باشد و خالى از سختى باشد ؟ ! كلمهء « تكليف » از مادهء « كلفت » است كه مفهوم مشقّت دارد . آنچه نبايد باشد « حرج » است كه در اسلام نيست ؛ اسلام هم از « لاحرج » دم زده نه از « لاكلفة » و عسر هم فوق كلفت است .\r\n* * * . صفحهء 387 .\r\nدر جلد 11 صفحهء 112 ( ترجمهء فارسى ) مىگويد :\r\n« ارتباط عرب با ايران از موجبات رواج حجاب و لواط در قلمرو اسلام بود . عربان از دلفريبى زن بيم داشتند و پيوسته دلباختهء آن بودند و نفوذ طبيعى وى را با ترديد معمولى مردان دربارهء عفاف و فضيلت زن تلافى مىكردند . عمر به قوم خود مىگفت با زنان مشورت كنند و خلاف رأى ايشان رفتار كنند . ولى به قرن اول هجرى مسلمانان زن را در حجاب نكرده بودند ، مردان و زنان با يكديگر ملاقات\r\n\r\n","description":"","footnote":"","page_name":" 571 ","page_number":571},
  {"content":"\r\n\r\nمىكردند و در كوچه‌ها پهلو به پهلوى مىرفتند و در مسجد با هم نماز مىكردند .\r\nحجاب و خواجه دارى در ايام وليد دوم ( 126 - 127 هجرى ) معمول شد .\r\nگوشه گيرى زنان از آنجا پديد آمد كه در ايام حيض و نفاس بر مردان حرام بودند . » .\r\nحجاب در اين سخن ويل دورانت به همان معناى پرده نشينى آمده است نه ستر ، و معلوم نيست كه نظر مؤلّف در اينجا ردّ كلام اوست يا تأييد آن . اگر منظور ردّ است پس چرا خودشان در مواردى مىگويند حجاب در اسلام به معناى پرده نشينى نيست ، و اگر منظور تأييد است ذكر آن در اين سياق صحيح نيست .\r\nپاسخ مقصود ويل دورانت ستر است ، جمله‌هاى بعد كاملًا روشن مىكند .\r\n* * * . صفحهء 389 .\r\nجواهر لعل نهرو نخست وزير فقيد هند نيز معتقد است كه حجاب از ملل غيرمسلمان روم و ايران به جهان اسلام وارد شد . در كتاب نگاهى به تاريخ جهان جلد اول صفحه 328 ضمن ستايش از تمدن اسلامى ، به تغييراتى كه بعدها پيدا شد اشاره مىكند و از آن جمله مىگويد :\r\n« يك تغيير بزرگ و تأسف‌آور نيز تدريجاً روى نمود و آن در وضع زنان بود . در ميان زنان عرب رسم حجاب و پرده وجود نداشت . زنان عرب جدا از مردان و پنهان از ايشان زندگى نمىكردند بلكه در اماكن عمومى حضور مىيافتند ، به مسجدها و مجالس وعظ و خطابه مىرفتند و حتى خودشان به وعظ و خطابه مىپرداختند . اما عربها نيز بر اثر موفقيتها تدريجاً بيش از پيش رسمى را كه در دو امپراطورى مجاورشان يعنى امپراطورى روم شرقى و امپراطورى ايران وجود داشت اقتباس كردند . عربها امپراطورى روم را شكست دادند و به امپراطورى ايران پايان بخشيدند اما خودشان هم گرفتار عادات و آداب ناپسند اين امپراطوريها گشتند . به قرارى كه نقل شده است مخصوصاً بر اثر نفوذ امپراطورى قسطنطنيه و ايران بود كه رسم جدايى زنان از مردان و پرده نشينى ايشان در ميان عربها رواج\r\n\r\n","description":"","footnote":"","page_name":" 572 ","page_number":572},
  {"content":"\r\n\r\nپيدا كرد . تدريجاً سيستم « حرم » آغاز گرديد و مردها و زنها از هم جدا گشتند . » .\r\nسخن درستى نيست . فقط بعدها بر اثر معاشرت اعراب مسلمان با تازه مسلمانان غيرعرب حجاب از آنچه در زمان رسول اكرم وجود داشت شديدتر شد نه اينكه اسلام اساساً به پوشش زن هيچ عنايتى نداشته است .\r\nاسناد اين شدت به معاشرت اعراب مسلمان با تازه مسلمانان غيرعرب صحيح نيست و اساساً دوره‌اى را نمىتوان نشان داد كه به‌طور عمومى شدت حجاب بيش از زمان رسول اكرم صلى الله عليه و آله بوده است . در زمان خلفاى بنى اميّه و بنى العباس مسلّماً امر حجاب سست‌تر از قرن اول بوده است . برخى از سلاطين بنى اميّه كنيز مست خود را براى اقامهء جماعت به مسجد فرستادند . اساساً اين حرف غلط است كه زمانى در اسلام مسألهء حجاب اشتداد يافته باشد ؛ آنچه هست اين است كه در همهء زمانهاى اسلام ، از همان به دو امر تا امروز ، مردمى پيدا مىشده‌اند كه در امر عفاف و حجاب عنايت بيشترى داشته‌اند و اين خود مطلوب انسان بوده است و دستورهاى كلّى غيرت و عفاف منشأ آن بوده است . به عبارت ديگر آنچه را كه مؤلّف به عنوان توصيه‌هاى اخلاقى ذكر كرده است از همان اول در اسلام به وسيلهء اولياى دين بيان شده بود و همان موجب بوده است كه كسانى كه با دقت بيشترى به دستورهاى اسلام عمل مىكرده‌اند در امر حجاب بيشتر شدت عمل به خرج بدهند چنان كه امروز هم همين‌طور است .\r\nبرحسب بيان مؤلّف لابد بايد گفت رواياتى كه توصيهء اخلاقى است در زمانهاى بعد از قرن اول به سبب اختلاط مسلمين با ايرانيان جعل شده است و بايد جاعل آن هم ايرانيها باشند ، در صورتى كه يكى از آن روايات سخن اميرالمؤمنين عليه السلام به فرزندش مىباشد .\r\nپاسخ آنچه بعدها حتى در ميان متشرعين تحت تأثير عادات و عرفها پيدا شد ما فوق توصيه‌هاى اخلاقى اسلامى مسلّم است . در عرفهاى متأخر حتى ذكر نام همسر نوعى كشف عورت تلقى مىشود . پيغمبر اكرم و اميرالمؤمنين و ساير ائمهء اطهار در محاورات خود نام همسرشان را مىبردند كه خديجه يا فاطمه ياامّ حميده چنين و چنان كرد ؛ ولى امروز اگر يك مرجع تقليد نام همسر خود را بدون تعبيراتى از قبيل « اهل بيت » يا « والدهء فلانى » يا « خانواده » و امثال اينها ببرد كارى زشت تلقى مىشود ؛ در صورتى كه رسول اكرم از همسرش با كلمهء\r\n\r\n","description":"","footnote":"","page_name":" 573 ","page_number":573},
  {"content":"\r\n\r\n« حميرا » تعبير مىكند كه نشان دهندهء زيبايى و رنگ پوست اوست . همچنين امروز يك ملاى معروف و مورد توجه عوام اگر همسرش سرتاپا پوشيده نباشد و بخواهد از جلوى جمعى عبور كند امرى مستنكر تلقى مىشود . ستر وجه و كفين به اجماع فقهاى فريقين واجب نيست ، حداكثر اين است كه مستحب است ؛ اما اگر همسر يك روحانى موجّه ميان عوام ، ستر وجه و كفين نكند از هر فسقى براى آن روحانى مهمتر جلوه مىكند . شيخ انصارى در « كتاب النكاح » راجع به سيره‌هاى امروز كه ارزش چندانى ندارد به موضوع نظر بر محاسن مخطوبه مثال مىزند و مىگويد با اينكه قطعاً از نظر شرعى جايز است ولى امروز اگر به شخص محترمى اينچنين پيشنهاد شود كه دخترت را مىخواهم براى ازدواج ببينم فوق العاده مستنكر تلقى مىشود . پس آنچه بعدها رخ داده بالاتر است از حدود توصيهء اخلاقى اسلامى . البته خود اعراب ، نه اولياى دين ، در اين جهت بىتأثير نبوده‌اند . خشونت خاص عمرى و حلول روح او حتى در مدعيان دشمنىاش سهم بسزايى در اين موضوع داشته است . در آخر كتاب به اين مطلب اشاره شده است .\r\n* * * . صفحهء 400 .\r\nاسلام خوشبختانه يك طرز تفكر و جهان بينى روشن دارد ، نظرش دربارهء انسان و جهان و لذت روشن است و به خوبى مىتوان فهميد كه آيا چنين انديشه‌اى در جهان بينى اسلام وجود دارد يا نه .\r\nما منكر نيستيم كه رهبانيت و ترك لذت در نقاطى از جهان وجود داشته است و شايد بتوان پوشش زن را در جاهايى كه چنين فكرى حكومت مىكرده است از ثمرات آن دانست ، ولى اسلام كه پوشش را تعيين كرد نه در هيچ جا به چنين علتى استناد جسته است و نه چنين فلسفه‌اى با روح اسلام و با ساير دستورهاى آن قابل تطبيق است .\r\nآنچه اسلام با آن مخالف است رهبانيت و رياضت افراطى است و اما مخالفت با هوا فى الجمله و ترك ماديات در حد اعتدال مسلّماً در اسلام وجود دارد و حج و صوم و جهاد نمونه‌هايى از آن است - چنان كه در ذهنم اين است كه در روايات هم به نام رهبانيت اسلام\r\n\r\n","description":"","footnote":"","page_name":" 574 ","page_number":574},
  {"content":"\r\n\r\nمعرفى شده‌اند - و بعيد نيست كه يك دليل حجاب در اسلام هم همان مسألهء مخالفت با لذات مادى در حد افراط آن باشد . اگر كسى بگويد غرق شدن مردم در شهوات موجب سد راه معرفت مىشود سخنى به گزاف نگفته است .\r\nپاسخ اين مطلب صحيح است و آنچه ما مكرّر در همين كتاب در باب فلسفه‌هاى عفاف اسلامى گفته‌ايم كه چند وجه است شامل اين وجه هم هست ولى ما نام آن را « رهبانيّت » كه در اسلام صريحاً نفى شده نگذاشته‌ايم . مسألهء « رُهْبانِيَّةُ امَّتى الْجِهادُ » و امثال اينها تشبيه است نه حقيقت ، و تازه تعريضى است به رهبانيت و عزلت ، و از باب مشاكله است ( به اصطلاح علم بديع ) يعنى رهبانيت امت من ضد رهبانيت است .\r\n* * * . صفحهء 401 .\r\n2 . كافى تأليف محمدبن يعقوب كلينى جلد 5 صفحهء 496 ، و وسائل جلد 3 ص 14 .\r\nبراى روايات نهى از تبتل و اختصا ( رهبانيت و خود را اخته كردن ) رجوع شود به صحيح بخارى جلد 7 صفحات 4 و 5 و 40 و صحيح مسلم جلد 4 صفحهء 129 و جامع ترمذى چاپ هند صفحهء 173 .\r\nبا وجود كتب خودمان از مراجعه به كتب سنيها مستغنى هستيم . بلى ، استناد به آن كتب در مسائل امامت بجاست زيرا از باب اخذ مدرك از خصم است ، ولى در فقه و تفسير و اخلاق از كتب آنها مستغنى هستيم .\r\nپاسخ كسانى كه در مكتب مرحوم آية اللَّه بروجردى پرورش يافته‌اند مىدانند كه مراجعه به كتب اهل سنت براى فهم و درك و تأييد مثبت يا منفى احاديث ما فوق العاده مفيد بلكه لازم است . ايشان مىفرمودند : از وقتى كه عده‌اى پيدا شدند وفقه و حديث ما را كه در جوّى پيدا شده كه فقه و حديث آنها به هر حال وجود داشته جدا كردند ، فقه را منحرف كردند . به علاوه در باب حجيت خبر واحد ، آنچه مناط است وثوق است نه مذهب .\r\nروايت سنّى لااقل مؤيّد مىتواند باشد . به علاوه سيرهء اصحاب در فقه و تفسير هميشه بر همين بوده است . كتب شيخ و علامه پر است از نقل اقوال فقهى اهل سنت . تفسير مجمع البيان بيشتر\r\n\r\n","description":"","footnote":"","page_name":" 575 ","page_number":575},
  {"content":"\r\n\r\nنقل اقوال آنها و احاديث آنهاست و كمتر حديث شيعه است . تفسير الميزان در همه جا روايات اهل سنت را ذكر مىكند و اخيراً ، هم مجمع البيان و هم الميزان به فارسى ترجمه و چاپ و منتشر مىشوند .\r\n* * * . صفحهء 405 .\r\nدربارهء انوشيروان - كه به غلط او را « عادل » خوانده‌اند - نقل شده كه وقتى يكى از سرهنگان ارتش او زنى زيبا داشت . انوشيروان به قصد تجاوز به زن او در غياب او به خانه‌اش رفت . زن جريان را براى شوهر خود نقل كرد . بيچاره شوهر ديد زنش را كه از دست داده سهل است جانش نيز در خطر است . فوراً زن خويش را طلاق گفت . وقتى انوشيروان مطلع شد كه وى زنش را طلاق داده است به او گفت شنيدم يك بوستان بسيار زيبايى داشته‌اى و اخيراً آن را رها كرده‌اى ، چرا ؟ گفت جاى پاى شير در آن بوستان ديدم ترسيدم مرا به درد . انوشيروان خنديد و گفت ديگر آن شير به آن بوستان نخواهد آمد .\r\nقضاوت در اين باره تحقيق بيشترى لازم دارد و مدرك داستانى هم كه نقل شده است ذكر نگرديده است . در خاطر دارم كه گويا در بعضى روايات هم عدالت انوشيروان تأييد شده است . در حديث « وُلِدْتُ فى زَمَنِ الْمَلِكِ الْعادِلِ » نيز بايد تحقيق شود .\r\nپاسخ راوى آن روايت كه در قصص الانبياء راوندى فقط آمده « وهب بن منبّه » وضّاع ايرانى معروف است . به علاوه عادل نبودن انوشيروان از قطعيات تاريخ است .\r\n* * * . صفحهء 405 .\r\nاين ناامنىها اختصاص به ايران و به زمانهاى قديم نداشته است . داستان اذان نيمه شب كه در داستان راستان آورده‌ايم نشان مىدهد كه چگونه مشابه اين جريانها در دوران تسلط مردم ماوراء النهر بر دستگاه خلافت بغداد ، در بغداد هم رواج داشته است . در همين زمانهاى نزديك خودمان يكى از شاهزادگان در اصفهان از اين گونه تجاوزها زياد داشته است و مردم اصفهان قصه‌هاى زيادى از زمان حكومت او نقل\r\n\r\n","description":"","footnote":"","page_name":" 576 ","page_number":576},
  {"content":"\r\n\r\nمىكنند .\r\nبه همهء اين نقلها هم نمىتوان خوشبين بود . دنيا وقتى به مردمى رو كند خوبيهاى ديگران را هم به آن عاريه مىدهد و چون پشت كند خوبيهاى خود آنان را نيز از آنان سلب مىكند .\r\n وَ اللَّهُ بَصِيرٌ بِالْعِبادِ .  .\r\nپاسخ مظالم ظلّ السلطان از متواترات آن زمان است نه اين زمان . اگر اين تواتر حجت نباشد چه تواترى حجت است ؟ ! آيا وظيفهء ما فقط دفاع از انوشيروانها و ظلّ السلطان‌هاست ؟ ! .\r\n* * * . صفحهء 408 .\r\nدر كتاب انتقاد بر قوانين اساسى و مدنى ايران صفحهء 27 مىنويسد :\r\n« هنگامى كه قانون مدنى ايران تدوين شد هنوز از برده فروشى در بعضى از نقاط دنيا اثرى به جا بود و در ايران نيز با اينكه اين كار على الظاهر از ميان رفته بود ولى باز در مغز قانونگذاران آثارى از برده فروشى و آزار به زيردستان وجود داشت . زن را در آن دوره چون « مستأجره » مىپنداشتند . زن حق نداشت با مردان نشست و برخاست كند و در اجتماعات راه يابد و به مقامات دولتى برسد . اگر صداى زن را نامحرم مىشنيد آن زن بر شوى خود حرام مىشد . خلاصه مردان آن دوره زن را چون ابزارى مىدانستند كه كار او منحصراً رسيدگى به امور خانه و پروردن فرزند بود و هنگامى كه اين ابزار مىخواست از خانه بيرون برود او را سر تا پا در چادرى سياه مىپيچانيدند و روانهء بازار يا خيابان مىكردند . » .\r\nنقل اين اباطيل در اين كتاب زائد است و بدون جواب هم گذارده شده است . نقل اين قسمت ارتباطى هم با مدعاى بحث ندارد ، آنچه مربوط است قسمت بعدى است .\r\nپاسخ اين اباطيل همانهاست كه همه روزه در صدها هزار نسخه در جرايد و مجلات نوشته مىشود و در مغزهاى جوانان مسلمان فرو مىرود و بالأخره يك بدبخت مصلحت نشناسى مثل من لازم است كه على رغم منافعى كه در ميان عوام دارد با\r\n\r\n","description":"","footnote":"","page_name":" 577 ","page_number":577},
  {"content":"\r\n\r\nاين اباطيل درگير و روبرو شود تا لااقل يك عده بفهمند كه هستند اشخاصى كه مىتوانند به اينها پاسخ گويند . البته لازم بوده كه در همين جا بلافاصله پاسخى داده شود و من اين كار را پس از تذكر شما در آن ورقه كه داديد كردم ؛ اگرچه كسى كه همهء اين كتاب را بخواند جواب اين اباطيل برايش روشن مىشود .\r\n* * * . صفحهء 414 .\r\nآنچه در مرد وجود دارد غيرت است و يا آميخته‌اى است از حسادت و غيرت ، . . .\r\nآميخته نيست .\r\nپاسخ بدون شك در بعضى موارد آميخته است و منظور ما از ترديد همين است .\r\n* * * . صفحهء 418 .\r\nبه عقيدهء بعضى حجاب و خانه نشينى زن ريشهء روانى دارد . زن از ابتدا در خود نسبت به مرد احساس حقارت مىكرده است از دو جهت : يكى احساس نقص عضوى نسبت به مرد ، ديگرى خونروى ماهانه و حين زايمان و حين ازالهء بكارت .\r\nدر اين بحث مراجعه شود به روايتى كه مرحوم محدّث قمى ( ره ) در سفينة در « حجب » نقل كرده است . بعيد نيست گفته شود كه حجاب و خانه نشينى با عادت زنانگى سازگارتر است و به عبارت ديگر حيض يك عامل تكوينى براى حجاب است ولى نمىتوان آن را تمام سبب براى حجاب دانست و نمىتوان استتار اين نقص را فايدهء منحصرهء حجاب معرفى كرد .\r\nپاسخ آنچه اينها مىگويند اين است كه استتار در غيرحالت حيض ادامهء همان حالت است و ما اين را نفى كرده‌ايم .\r\n* * * . شايد به همين علت است كه از پيغمبر اكرم دربارهء اين عادت سؤال شد ، ولى آيه‌اى كه در پاسخ اين سؤال نازل شد اين نبود كه حيض پليدى است و زن حائض پليد است و با او معاشرت نكنيد ، پاسخ رسيد كه نوعى بيمارى تن است و در حين آن بيمارى از همخوابگى احتراز كنيد ( نه از معاشرت ) :\r\n\r\n","description":"","footnote":"","page_name":" 578 ","page_number":578},
  {"content":"\r\n\r\n يَسْئَلُونَكَ عَنِ الْمَحِيضِ قُلْ هُوَ أَذىً فَاعْتَزِلُوا النِّساءَ فِي الْمَحِيضِ .  .\r\nاز تو دربارهء حيض سؤال مىكنند . بگو نوعى بيمارى است ، در حال اين بيمارى با زنان نزديكى نكنيد .\r\nقرآن اين حال را فقط نوعى بيمارى مانند ساير بيماريها خواند و هرگونه پليدى را از آن سلب كرد .\r\nبسيارى از مفسّرين  « أَذىً »  را به معناى پليدى گرفته‌اند ، چنان كه در صافى آمده است :\r\n« اذى مُسْتَقْذَرٌ يُؤْذى مَنْ يَقْرُبُهُ نِفْرَةً مِنْهُ » و در مجمع البيان آمده است : « اذى مَعْناهُ قَذِرٌ وَ نَجِسٌ ، عَنْ قتادَةٍ وَالسُّدّى . . . » و ظاهر تشريع غسل بعد از حيض نيز اين است كه حيض قذارت است و لهذا [ حائض 
  ] از نماز هم ممنوع است زيرا كه محدث است ، و لفظ آيه هم كه مىفرمايد :\r\n«  فَاعْتَزِلُوا النِّساءَ فِي الْمَحِيضِ وَ لا تَقْرَبُوهُنَّ حَتَّى يَطْهُرْنَ  » نيز تأييد همين تفسير است زيرا كه برأذى بودن حيض ، متفرع فرموده است اعتزال را ، و اگر مراد از  « أَذىً »  بيمارى بود شايسته بود كه بر آن متفرع شود كه مثلًا به زن تكاليف شاقّه نكنيد و خلاصه مانند يك بيمار با او مدارا كنيد ؛ و اگر گفته شود كه ترك مجامعت هم به خاطر رعايت بيمارى اوست ، پاسخ مىگوييم كه نبايد تنها همين يك مطلب بر آن تفريع شود ؛ گذشته از اينكه كلمهء «  يَطْهُرْنَ  » نيز مىفهماند كه زن در حال حيض ناپاك است . توضيح بيشتر اينكه در لفظ « أذى » دو احتمال هست ؛ يكى اينكه حيض اذيت است براى زن ، چون شبيه به يك بيمارى است ؛ دوم اينكه اذيت است براى مرد ، زيرا كه موجب تنفر است ، و ظاهر دومى است نه اولى . .\r\nپاسخ مسأله قذارت حيض در حد قذارت هر حدث ديگر كه با غسل مرتفع مىشود ربطى به پليدى مورد بحث ندارد كه يهوديان زن را در ايام حيض در محل دورى نگهدارى مىكرده‌اند و به آن نزديك نمىشده‌اند . اين پليدى چيزى از نوع شومى و يا از نوع پليدى سگ است ميان مسلمين كه به تمام وجود پليد است و مسلم از تماس و لمس او پرهيز دارد . پليدى در حد يك حدث را انكار نكرده و صريحاً اعتراف كرده‌ايم . آنچه مفسرين گفته‌اند بيش از اين نيست . كلمهء « اذى » مسلّماً به معنى قذارت نيست ، حداكثر اين است كه قذارت موجب اذى براى مرد باشد و چون متعلَّق اذى حذف شده كه لكم يا لهن ، ظاهر اين است كه\r\n\r\n","description":"","footnote":"","page_name":" 579 ","page_number":579},
  {"content":"\r\n\r\nاذى براى خود زن است . بسيار بعيد است كه دربارهء حيض كه مربوط به زن است سؤال شود ( خصوصاً باتوجه به شأن نزول ) ، جوابى كه داده شده مربوط به مرد باشد .\r\nمقصود كسانى هم كه گفته‌اند : « مُسْتَقْذَرٌ يُؤْذى مَنْ يَقْرُبُ مِنْهُ » عامّ است ، منحصر به مرد نيست ، براى خود زن هم به اين معنى اذى است .\r\n* * * . صفحهء 421 .\r\nعللى كه قبلًا ذكر كرديم كم و بيش مورد استفادهء مخالفان پوشيدگى زن قرار گرفته است . به عقيدهء ما يك علت اساسى در كار است كه مورد غفلت واقع شده است . به عقيدهء ما ريشهء اجتماعى پديد آمدن حريم و حائل ميان زن و مرد را در ميل به رياضت يا ميل مرد به استثمار زن يا حسادت مرد يا عدم امنيت اجتماعى يا عادت زنانگى نبايد جستجو كرد و لااقل بايد كمتر در اينها جستجو كرد . ريشهء اين پديده را در يك تدبير ماهرانهء غريزى خود زن بايد جستجو كرد .\r\nمؤلّف اين علت را « اساسى » ناميده است و با پذيرفتن اين علت گويى قبول كرده است كه حجاب ساختهء دست زن است به خاطر محفوظ نگه داشتن مقام خود ، و اين نقض غرض مؤلف است كه مىخواهد براى حجاب ريشهء الهى بيان كند نه ريشهء سست بشرى . آنگاه در اين بخش به كلمات راسل ، ويل دورانت و ساير مزخرف گوها استناد شده است ؛ و در رد اين ريشه مىتوان گفت زن كه مىخواهد ارزش خود را بالا ببرد خود را نشان مىدهد آنگاه مىگريزد نه آنكه خود را از اول نشان ندهد ؛ و حجاب به اين معنى اخير است . به نظر مىرسد حذف اين قسمت ، از اصل بهتر است .\r\nپاسخ اولًا بحث دربارهء يك علت اساسى است نه علت اساسى منحصر . ثانياً مگر لازمهء اينكه چيزى دستور الهى باشد اين است كه فاقد هرگونه مصلحت بشرى باشد و يا بشر به حكم يك الهام غريزى آن را تأييد نكند ؟ ! ما از اين گونه دستورهاى الهى زياد داريم كه غريزه هم آن را تأييد مىكند . در حديث است كه « الْكِذْبُ رَيْبَةٌ وَالصِّدْقُ طُمَأْنينَة » .\r\nيا رسول اكرم دربارهء « برّ » و « اثم » فرمود : « الْبِرُّ ما . . . وَ الْاثْمُ ما . . . » . خداوند متعال خواسته است كه عزت و كرامت زن در مقابل مرد محفوظ باشد و نخواسته است كه زن در برابر مرد ، موجودى مبتذل\r\n\r\n","description":"","footnote":"","page_name":" 580 ","page_number":580},
  {"content":"\r\n\r\nباشد ؛ لهذا در غريزهء او خود دور نگه داشتن را قرار داده است .\r\nدر ص 83 تصريح شده كه اينها در احكام اسلام به منزلهء فلسفهء احكامند .\r\n* * * . صفحهء 422 .\r\nمولوى ، عارف نازك انديش و دوربين خودمان ، مثلى بسيار عالى در اين زمينه مىآورد ؛ اول دربارهء تسلط معنوى زن بر مرد مىگويد :\r\n زُيِّنَ لِلنّاس حق آراسته است * زانچه حق آراست چون تانند رَست \r\n چون پى يَسْكُن الَيْهاش آفريد * كى تواند آدم از حوّا بريد \r\n رستم زال ار بود وز حمزه بيش * هست در فرمان اسير زال خويش \r\n آن كه عالم مست گفتارش بدى * كَلِّمينى يا حُمَيْرا مىزدى « 1 » \r\nآنگاه راجع به تأثير حريم و حائل ميان زن و مرد در افزايش قدرت و محبوبيت زن و در بالا بردن مقام او و در گداختن مرد در آتش عشق و سوز مثلى لطيف مىآورد . . .\r\nاين بيت بىادبى است .\r\nپاسخ آيا مصراع اول بىادبى است يا مصراع دوم ؟ در مصراع اول كه من بىادبى نمىبينم . مصراع دوم اگر به نظر شما و در عرف عوام الناسِ امروز بىادبى است بر گويندهء « كَلِّمينى يا حميرا » است . شما بعدها از زبان پيغمبر نقل خواهيد كرد كه « يَرْكَبْنَ ذَواتُ الْفُروجِ السُّروجَ » و باور داريد كه اين جمله مىتواند سخن پيغمبر باشد ، پس چگونه مفاد اين بيت بىادبى است ؟ ! .\r\n* * * . صفحهء 430 .\r\nاستعمال كلمهء « حجاب » در مورد پوشش زن يك اصطلاح نسبتاً جديد است . در قديم و مخصوصاً در اصطلاح فقها كلمهء « سَتر » كه به معنى پوشش است به كار رفته است . فقها چه در « كتاب الصلاة » و چه در « كتاب النكاح » كه متعرض اين مطلب شده‌اند كلمهء « ستر » را به كار برده‌اند نه كلمهء « حجاب » را .\r\nبهتر اين بود كه اين كلمه عوض نمىشد و ما هميشه همان كلمهء « پوشش » را به كار مىبرديم ، زيرا چنان كه گفتيم معنى شايع لغت « حجاب » پرده است و اگر در مورد پوشش به كار برده مىشود به اعتبار پشت پرده واقع شدن زن است و همين امر موجب\r\n\r\n\r\n\r\n\r\n","description":"","footnote":"\r\n( 1 ) -\r\n","page_name":" 581 ","page_number":581},
  {"content":"\r\n\r\nشده كه عدهء زيادى گمان كنند كه اسلام خواسته است زن هميشه پشت پرده و در خانه محبوس باشد و بيرون نرود .\r\nاين فصل كتاب نوعى تشويق به ورود زن در ميان اجتماع مردان است و مسلماً چنين چيزى از نظر اسلام ممدوح نمىباشد و گمانم اين است كه خود استاد مؤلف هم بعد از اين تصريح مىكند كه جدا ساختن محيط زن از مرد در اسلام ممدوح است .\r\nپاسخ تشويق نيست ، عدم منع است ، و آنچه در فصلهاى آخر كتاب گفته شده است و همواره مورد تأييد است حريم است نه پرده نشينى . رسول اكرم اجازهء شركت در مساجد و احياناً در تشييع جنازه و بالاتر حضور در ميدان جنگ را مىداد و در عين حال مانع اختلاط بود ، مىگفت زنان و مردان با يكديگر و در حال اختلاط از يك در خارج نشوند و حتى در كوچه و خيابان خط ممرّ مردان از خط ممرّ زنان جدا باشد ؛ صلّى اللَّه عليه و آله كه چقدر او بزرگ و عظيم و معتدل بود و چقدر ما كوچك و حقير و مفرط يا مفرّط هستيم .\r\n* * * . صفحهء 431 .\r\nمىدانيم كه در قرآن كريم دربارهء زنان پيغمبر دستورهاى خاصى وارد شده است .\r\nاولين آيه خطاب به زنان پيغمبر با اين جمله آغاز مىشود : «  يا نِساءَ النَّبِيِّ لَسْتُنَّ كَأَحَدٍ مِنَ النِّساءِ  » يعنى شما با ساير زنان فرق داريد . اسلام عنايت خاصى داشته است كه زنان پيغمبر ، چه در زمان حيات آن حضرت و چه بعد از وفات ايشان ، در خانه‌هاى خود بمانند ، و در اين جهت بيشتر منظورهاى اجتماعى و سياسى در كار بوده است . قرآن كريم صريحاً به زنان پيغمبر مىگويد : «  وَ قَرْنَ فِي بُيُوتِكُنَّ  » يعنى در خانه‌هاى خود بمانيد . اسلام مىخواسته است « امَّهاتُ الْمُؤْمِنين » كه خواه ناخواه احترام زيادى در ميان مسلمانان داشتند از احترام خود سوء استفاده نكنند و احياناً ابزار عناصر خودخواه و ماجراجو در مسائل سياسى و اجتماعى واقع نشوند . و چنان كه مىدانيم يكى از امهات المؤمنين ( عايشه ) كه از اين دستور تخلف كرد ماجراهاى سياسى ناگوارى براى جهان اسلام به وجود آورد . خود او هميشه اظهار تأسف مىكرد و مىگفت دوست داشتم فرزندان زيادى از پيغمبر مىداشتم و مىمردند اما به چنين ماجرايى دست\r\n\r\n","description":"","footnote":"","page_name":" 582 ","page_number":582},
  {"content":"\r\n\r\nنمىزدم .\r\nدستورهاى سورهء احزاب دستورهاى خاص نيست و ملاك آنها هم اين نبوده است كه از وجههء آنها سوء استفاده نشود . تخصيص زنان پيغمبر به اين دستورها از باب عنايت بيشتر است نه از باب اينكه حكم ، خاص آنها بوده است . مثلًا مىفرمايد :  يا نِساءَ النَّبِيِّ لَسْتُنَّ كَأَحَدٍ مِنَ النِّساءِ إِنِ اتَّقَيْتُنَّ فَلا تَخْضَعْنَ بِالْقَوْلِ فَيَطْمَعَ الَّذِي فِي قَلْبِهِ مَرَضٌ  . نبايد گفت كه خضوع در قول براى زنان ديگر مذموم نبوده است بلكه بايد گفت كه اين امر در مورد زنان پيغمبر اكرم صلى الله عليه و آله مذموم‌تر است . و همچنين مىفرمايد :  وَ قَرْنَ فِي بُيُوتِكُنَّ وَ لا تَبَرَّجْنَ تَبَرُّجَ الْجاهِلِيَّةِ الْأُولى  .\r\nواضح است كه تبرّج براى همهء زنان مذموم بوده است ، لهذا به جاهليت اولى اسناد داده شده است ؛ پس همهء زنان بايد در خانه قرار بگيرند . و همچنين «  وَ أَقِمْنَ الصَّلاةَ وَ آتِينَ الزَّكاةَ وَ أَطِعْنَ اللَّهَ وَ رَسُولَهُ  » همه از احكام عامه است . همچنين در آيهء حجاب كه مىفرمايد : «  وَ إِذا سَأَلْتُمُوهُنَّ مَتاعاً فَسْئَلُوهُنَّ مِنْ وَراءِ حِجابٍ  » از جملهء بعدش كه مىفرمايد : «  ذلِكُمْ أَطْهَرُ لِقُلُوبِكُمْ وَ قُلُوبِهِنَّ  » معلوم مىشود كه حكم عام است براى همهء زنان و مردان مؤمن . .\r\nپاسخ اشتباه عجيبى است ! ما كه نگفته‌ايم در آيهء «  وَ إِذا سَأَلْتُمُوهُنَّ مَتاعاً فَسْئَلُوهُنَّ مِنْ وَراءِ حِجابٍ  » دستور پرده نشينى داده شده و اين دستور مختص زنان پيغمبر است . گفته‌ايم اين كلمه فقط در اين آيات به كار برده شده . مخاطب اين جمله مردمند نه زنان ، و اين حكم عام است ؛ يعنى هركس اگر كارى به داخلهء زندگى كسى دارد و چيزى از زنان آن خانه مىخواهد بگيرد بايد بداند كه غالباً زنان در وضعى هستند كه ستر كافى ندارند و نبايد سر زده وارد خانه شوند آنچنانكه اعراب مىكردند ؛ همچنانكه لازم نيست آن زنان در داخل خانهء خود نيز همواره مسلّح به ستر باشند به احتياط اينكه مردى شايد وارد شود . مسألهء درخواست چيزى از زنان يك خانه از پشت پرده و وارد نشدن در حريم خانه چه ربطى دارد به دستور پرده نشينى زن . جملهء «  قَرْنَ فِي بُيُوتِكُنَّ  » اولًا به عقيدهء من جملهء اختصاصى است و زنان پيغمبر ، آنها كه مقيد به اجراى دستور بودند ، از اين جمله چنين فهميدند كه دستورى اختصاصى است و لهذا حتى از مسافرت احتراز داشتند .\r\nو به علاوه قطعاً مفاد آيه اين نيست كه از خانه بيرون نرويد ، به مسجد و زيارت دوستان و ارحام هم نرويد ؛ مقصود اين است كه به كارى كه\r\n\r\n","description":"","footnote":"","page_name":" 583 ","page_number":583},
  {"content":"\r\n\r\nمستلزم اين باشد كه از حرم پيغمبر خارج شويد دست نزنيد ، نظير كارى كه عايشه كرد . به هر حال آيهء «  قَرْنَ فِي بُيُوتِكُنَّ  » نيز دستور پرده نشينى نيست ، نه براى زنان پيغمبر و نه براى غير آنها .\r\n* * * . سرّ اينكه زنان پيغمبر ممنوع شدند از اينكه بعد از آن حضرت با شخص ديگرى ازدواج كنند به نظر من همين است ؛ يعنى شوهر بعدى از شهرت و احترام زنش سوء استفاده مىكرد و ماجراها مىآفريد . بنابراين اگر دربارهء زنان پيغمبر دستور اكيدتر و شديدترى وجود داشته باشد بدين جهت است .\r\nاين نظر نيز درست نيست بلكه از قصه‌اى كه در شأن نزول آيه آمده است معلوم است كه به حس غيرت پيغمبر اكرم صلى الله عليه و آله مىخواسته‌اند ضربه بزنند و خدا نگذاشته است ، و جملهء قبل كه مىفرمايد : «  وَ ما كانَ لَكُمْ أَنْ تُؤْذُوا رَسُولَ اللَّهِ وَ لا أَنْ تَنْكِحُوا أَزْواجَهُ مِنْ بَعْدِهِ أَبَداً  » مىفهماند كه اين كار اذيت پيغمبر صلى الله عليه و آله بوده است .\r\nپاسخ محال است كه پيغمبر بر زائد بر آنچه حكم خداست غيرت ورزد . حكم خدا ملاك غيرت است نه غيرت او ملاك حكم خدا ؛ و ملاك حكم خدا مصلحتى است از قبيل آنچه در متن آمده . به علاوه ما اظهار يقين نكرده‌ايم .\r\n* * * . صفحهء 431 .\r\nبه هر حال آيه‌اى كه در آن آيه كلمهء « حجاب » به كار رفته آيهء 53 از سورهء احزاب است كه مىفرمايد : «  وَ إِذا سَأَلْتُمُوهُنَّ مَتاعاً فَسْئَلُوهُنَّ مِنْ وَراءِ حِجابٍ  » يعنى اگر از آنها متاع و كالاى مورد نيازى مطالبه مىكنيد از پشت پرده از آنها بخواهيد . در اصطلاح تاريخ و حديث اسلامى هر جا نام « آيهء حجاب » آمده است مثلًا گفته شده قبل از نزول آيهء حجاب چنان بود و بعد از نزول آيهء حجاب چنين شد ، مقصود اين آيه است كه مربوط به زنان پيغمبر است « 1 » نه آيات سورهء نور كه مىفرمايد :\r\n قُلْ لِلْمُؤْمِنِينَ يَغُضُّوا مِنْ أَبْصارِهِمْ  - الى آخر -  قُلْ لِلْمُؤْمِناتِ يَغْضُضْنَ مِنْ أَبْصارِهِنَّ .  .\r\nيا آيهء سورهء احزاب كه مىفرمايد :\r\n\r\n\r\n\r\n\r\n","description":"","footnote":"\r\n( 1 ) . رجوع شود به صحيح مسلم جلد 4 صفحات 148 - 151 .\r\n","page_name":" 584 ","page_number":584},
  {"content":"\r\n\r\n يُدْنِينَ عَلَيْهِنَّ مِنْ جَلَابِيبِهِنَّ -  الى آخر .\r\nمرده شوى صحيح مسلم را ببرد كه دست از سر ما برنمى دارد . گمان مىكنم استاد در اين ايام كتب صحاح را مطالعه مىكرده‌اند و هرچه به نظرشان مناسب اين كتاب بوده است آورده‌اند و الّا نمىخواهند بگويند در كتابهاى ديگر مطلبى در اين باره يافت نمىشده است و منحصراً در كتب صحاح يافت مىشده است .\r\nپاسخ‌ايّاك اعْنى وَاسْمَعى يا جارَةُ . بديهى است كه حضرت تعليقه نويس هرگز در مورد كتابى كه به هر حال به علم اجمالى ، دهها و شايد صدها حديث قطعى نبوى دارد چنين تعبيرى نمىكند ؛ مرده شوى فضولها را ببرد كه از اين كتاب نقل مىكنند ! ! ! .\r\n* * * . اما اينكه چطور شد در عصر اخير به جاى اصطلاح رايج فقها يعنى ستر و پوشش ، كلمهء حجاب و پرده و پردگى شايع شده است براى من مجهول است و شايد از ناحيهء اشتباه كردن حجاب اسلامى به حجابهايى كه در ساير ملل مرسوم بوده است باشد . ما در اين باره بعداً توضيح بيشترى خواهيم داد .\r\nشايد وجه آن ، مبالغه در پوشيدگى زن است كه در حد حجاب ممدوح است ، و تعبير استاد در اينجا پسنديده نيست ، تحريك مردم است عليه متدينين .\r\nپاسخ مثل اينكه عليه اسلام هرچه صورت بگيرد مانعى ندارد ، فقط كارى كه نبايد بشود اين است كه خاطر مبارك آنان كه دانسته يا ندانسته اسلام را مسخ كرده‌اند رنجه نشود و غبار كمى هم بر اعتبار و حيثيت آنها ننشيند .\r\n* * * . صفحهء 435 .\r\n2 . هيچ فكر كرده‌ايد كه حس « تغزل » در بشر چه حسى است ؟ قسمتى از ادبيات جهان عشق و غزل است . در اين بخش از ادبيات ، مرد ، محبوب و معشوق خود را ستايش مىكند ، به پيشگاه او نياز مىبرد ، او را بزرگ و خود را كوچك جلوه مىدهد ، خود را نيازمند كوچكترين عنايت او مىداند ، مدعى مىشود كه محبوب و معشوق\r\n\r\n","description":"","footnote":"","page_name":" 585 ","page_number":585},
  {"content":"\r\n\r\n« صد مُلك جان به نيم نظر مىتواند بخرد ، پس چرا در اين معامله تقصير مىكند » ، از فراق او دردمندانه مىنالد .\r\nاين بخش چندان تناسبى با موضوع بحث ندارد و حذفش شايد بهتر باشد .\r\nپاسخ لازم و مفيد است .\r\n* * * . صفحهء 440 .\r\nآنچه موجب فلج كردن نيروى زن و حبس استعدادهاى اوست حجاب به صورت زندانى كردن زن و محروم ساختن او از فعاليتهاى فرهنگى و اجتماعى و اقتصادى است و در اسلام چنين چيزى وجود ندارد . اسلام نه مىگويد كه زن از خانه بيرون نرود و نه مىگويد حق تحصيل علم و دانش ندارد - بلكه علم و دانش را فريضهء مشترك زن و مرد دانسته است - و نه فعاليت اقتصادى خاصى را براى زن تحريم مىكند . اسلام هرگز نمىخواهد زن ، بى كار و بىعار بنشيند و وجودى عاطل و باطل بار آيد .\r\nپوشانيدن بدن به استثناى وجه و كفين مانع هيچ گونه فعاليت فرهنگى يا اجتماعى يا اقتصادى نيست . آنچه موجب فلج كردن نيروى اجتماع است آلوده كردن محيط كار به لذتجوييهاى شهوانى است .\r\nتشويق به كارهاى اجتماعى بيرونى براى زن ! ! .\r\nاين سخنان نادرست است ، به بخش توصيه‌هاى اخلاقى مراجعه شود .\r\nپاسخ قبلًا گفتيم كه آنچه اسلام لااقل به صورت ارجحيت و استحباب ، زائد بر ستر واجب ، گفته است حريم است نه پرده نشينى ، و ميان ايندو تفاوت بسيار است . كار اجتماعى با بودن حريم هيچ مانعى ندارد ؛ و بخش توصيه‌هاى اخلاقى هم منافاتى با مطلب اينجا ندارد .\r\n* * * . صفحهء 447 .\r\nشرافت زن اقتضا مىكند كه هنگامى كه از خانه بيرون مىرود متين و سنگين و باوقار باشد ، در طرز رفتار و لباس پوشيدنش هيچ گونه عمدى كه باعث تحريك و\r\n\r\n","description":"","footnote":"","page_name":" 586 ","page_number":586},
  {"content":"\r\n\r\nتهييج شود به كار نبرد ، عملًا مرد را به سوى خود دعوت نكند ، زباندار لباس نپوشد ، زباندار راه نرود ، زباندار و معنىدار به سخن خود آهنگ ندهد . چه آنكه گاهى اوقات ژستها سخن مىگويند ، راه رفتن انسان سخن مىگويد ، طرز حرف زدنش يك حرف ديگرى مىزند .\r\nاول از تيپ خودم كه روحانى هستم مثال مىزنم : اگر يك روحانى براى خودش قيافه و هيكلى بر خلاف آنچه عادت و معمول است بسازد ، عمامه را بزرگ و ريش را دراز كند ، عصا و ردايى با هيمنه و شكوه خاص به دست و دوش بگيرد ، اين ژست و قيافه خودش حرف مىزند ، مىگويد براى من احترام قائل شويد ، راه برايم باز كنيد ، مؤدب بايستيد ، دست مرا ببوسيد .\r\nممكن بود از روحانيهاى متظاهر به روشنفكرى و تجدد مثال زده شود كه در اين زمان متناسب‌تر است چون عوامفريبى عصر حاضر در اين شكل قويتر است .\r\nپاسخ شما يك مثال پيدا كنيد تا اضافه كنيم . خيلى خدا نشناسى است كه انسان از اين تظاهر و رياها كه بر احدى پوشيده نيست ، به خاطر تعصب صنفى دفاع كند .\r\n* * * . صفحهء 448 .\r\nشما اگر از فقها بپرسيد آيا صِرف بيرون رفتن زن از خانه حرام است ، جواب مىدهند نه . اگر بپرسيد آيا خريد كردن زن ولو اينكه فروشنده مرد باشد حرام است يعنى نفس عمل بيع و شِراء زن اگر طرف مرد باشد حرام است ، پاسخ مىدهند حرام نيست .\r\nحرام نيست ولى مذموم است .\r\nپاسخ چه دليلى هست كه اگر مقارن با امر ديگرى نباشد حتى مكروه هم باشد .\r\n* * * . فقط دو مسأله وجود دارد ؛ يكى اينكه بايد پوشيده باشد و بيرون رفتن به صورت خودنمايى و تحريك آميز نباشد .\r\nو ديگر اينكه مصلحت خانوادگى ايجاب مىكند كه خارج شدن زن از خانه توأم\r\n\r\n","description":"","footnote":"","page_name":" 587 ","page_number":587},
  {"content":"\r\n\r\nبا جلب رضايت شوهر و مصلحت انديشى او باشد . البته مرد هم بايد در حدود مصالح خانوادگى نظر بدهد نه بيشتر .\r\nمسألهء سوم اين است كه ظهور زن در اجتماعات پسنديده نيست .\r\nپاسخ مسألهء سوم حريم است در حين شركت در اجتماعات ، نه عدم شركت ، و خوب است كه اضافه شود .\r\n* * * . صفحهء 457 .\r\nبدين نكته بايد توجه كرد كه آزادى در مسائل جنسى سبب شعله‌ور شدن شهوات به صورت حرص و آز مىگردد ، از نوع حرص و آزهايى كه در صاحبان حرمسراهاى رومى و ايرانى و عرب سراغ داريم .\r\nكلمهء « عرب » پسنديده نيست . اگر طورى تعبير مىشد كه اختصاص به خلفاى جور پيدا مىكرد خوب بود .\r\nپاسخ در مقابل « ايرانى » و « رومى » جز « عرب » تعبير ديگر درست نيست .\r\n* * * . صفحهء 471 .\r\nدر سالهايى كه در قم بودم يك وقت يكى از خطباى معروف ايران به قم آمد و اتفاقاً ديد و بازديد ايشان در حجرهء بنده بود ؛ در آنجا از ايشان ديدن مىشد . يك روز در مدت اقامت ايشان در قم شخصى در وقت نامناسبى ايشان را به خانهء آية اللَّه بروجردى برده بود . آن موقع يك ساعت قبل از وقت درس ايشان بود و معمولًا ايشان در آن وقت مطالعه مىكردند و كسى را نمىپذيرفتند . در مىزنند و به نوكر مىگويند به آقا بگوييد فلانى به ملاقات شما آمده است . نوكر پيغام را مىرساند و برمىگردد و مىگويد آقا فرمودند من فعلًا مطالعه دارم ، وقت ديگرى تشريف بياوريد . آن شخص محترم هم برگشت و اتفاقاً همان روز به شهر خود مراجعت كرد . همان روز آية اللَّه بروجردى براى درس آمدند ، من را در صحن ديدند و فرمودند : « من بعد از درس براى ديدن فلانى به حجرهء شما مىآيم . » گفتم ايشان رفتند . فرمودند :\r\n\r\n","description":"","footnote":"","page_name":" 588 ","page_number":588},
  {"content":"\r\n\r\n« پس وقتى ايشان را ديدى بگو : حال من وقتى تو به ديدن من آمدى مانند حال تو بود وقتى مىخواهى براى ايراد سخنرانى آماده شوى . من دلم مىخواست وقتى با هم ملاقات كنيم كه حواس من جمع باشد و با هم صحبت كنيم و در آن موقع من مطالعه داشتم و مىخواستم براى درس بيايم . » .\r\nپس از مدتى من آن شخص را ملاقات كردم و معذرت خواهى آية اللَّه بروجردى را ابلاغ كردم ، و شنيده بودم كه بعضى از افراد وسوسه كرده بودند و به اين مرد محترم گفته بودند : تعمدى در كار بوده كه به تو توهين شود و تو را از در خانه برگردانند . من به آن مرد محترم گفتم :\r\nآية اللَّه بروجردى مىخواستند به ديدن شما بيايند و چون مطلع شدند كه شما حركت كرديد معذرت خواهى كردند .\r\nآن مرد جمله‌اى گفت كه براى من جالب بود . گفت :\r\n« نه تنها به من يك ذره برنخورد ، بلكه خيلى هم خوشحال شدم ؛ زيرا ما اروپاييها را مىستاييم كه مردمى صريح هستند و رودرواسيهاى بى جا ندارند . من كه قبلًا از ايشان وقت نگرفته بودم ، غفلت كرده در وقت نامناسبى رفته بودم . من از صراحت اين مرد خوشم آمد كه گفت حالا من كار دارم . آيا اين بهتر بود يا اينكه با ناراحتى مرا مىپذيرفت و دائماً در دلش ناراحت بود و با خود مىگفت اين بلا چه بود كه بر من نازل شد ، وقت مرا گرفت و درس مرا خراب كرد ؟ ! من بسيار خوشحال شدم كه در كمال صراحت و رُك گويى مرا نپذيرفت . چقدر خوب است مرجع مسلمين اين‌طور صريح باشد . » .\r\nستايش اروپاييها در اين داستان پسنديده نيست ؛ گويى اروپايى ضرب المثل فضيلت قرار داده شده است و آية اللَّه بروجردى همچون ايشان .\r\nپاسخ اروپاييها ضرب المثل فضيلت نيستند ، خود اين كتاب و ساير آثار نويسنده‌اش هميشه از آنها انتقاد كرده است ، ولى ضرب المثل صراحت و نظم هستند و ما هم نبايد به خاطر اينكه آنها را دشمن داريم انكار كنيم ؛  وَ لا يَجْرِمَنَّكُمْ شَنَآنُ قَوْمٍ عَلى \r\n\r\n","description":"","footnote":"","page_name":" 589 ","page_number":589},
  {"content":"\r\n\r\n أَلَّا تَعْدِلُوا .  .\r\nاز اخفاء و عدم اعتراف به فضيلت دشمن براى ما فضيلتى درست نمىشود ، برعكس [ ذكر فضيلت آنها 
  ] موجب تنبّه و غيرت مسلمانان مىشود .\r\n* * * . صفحهء 474 .\r\nولى در مورد كلمهء « غضّ » مىگويند « غضّ بصر » و يا « غضّ نظر » و يا « غضّ طرف » . غضّ به معناى كاهش دادن است و غضّ بصر يعنى كاهش دادن نگاه . در قرآن كريم سورهء لقمان آيهء 19 از زبان لقمان به فرزندش مىگويد : «  وَ اغْضُضْ مِنْ صَوْتِكَ  » يعنى صداى خودت را كاهش بده ، ملايم كن ، فرياد نكن . در آيهء 3 از سورهء حُجُرات مىفرمايد : «  إِنَّ الَّذِينَ يَغُضُّونَ أَصْواتَهُمْ عِنْدَ رَسُولِ اللَّهِ أُولئِكَ الَّذِينَ امْتَحَنَ اللَّهُ قُلُوبَهُمْ لِلتَّقْوى  » يعنى آنان كه صداى خود را ( هنگام سخن گفتن ) در حضور رسول خدا ملايم مىكنند ، يعنى فرياد برنمى آورند ، آنان كسانى هستند كه خداوند دلهايشان را براى تقوا آزمايش كرده است .\r\nعبارت كتاب در اين بحث خالى از ابهام نيست ، زيرا گاهى بصر راى به معنى نگاه و گاهى به معناى ديده گرفته است . نگاه ، عمل چشم است و ديده خود چشم است به اعتبار عملى كه دارد . تحقيق اين است كه بصر به معناى ديده است و ممكن است مجازاً بر نگاه اطلاق شود .\r\nپس اگر ابصار راى در آيه به معناى ديدگان بگيريم غضّ به معناى فروخوابانيدن و نيم بسته كردن است ، و اگر به معناى نگاهها بگيريم غضّ به معناى كاهش دادن است . حاصل آنكه يا در لغت « بصر » بايد تصرف كرد و يا در لغت « غضّ » . اين در صورتى است كه « مِن » را براى تبعيض يا زائده بگيريم ، ولى اگر « مِن » را براى ابتدا بگيريم تصرف در هيچ يك از دو لغت لازم نمىآيد و متعلَّق غضّ محذوف خواهد بود ؛ يعنى يَغُضُّوا النَّظَرَ ( اىْ يَنْقُصوهُ ) مُبْتَدَءً مِنْ ابْصارِهِمْ . .\r\nپاسخ نتيجه به هر حال يكى است ؛ ولى مقصود متن اين است كه نسبت غضّ - كه كاهش است - به ديده از آن جهت داده شده كه منظور كاهش عمل اين عضو است ، و اين لفظ به اين عضو به اعتبار عمل خاصش اطلاق مىشود ، بر خلاف لفظ عين .\r\n* * *\r\n\r\n","description":"","footnote":"","page_name":" 590 ","page_number":590},
  {"content":"\r\n\r\nصفحهء 475 .\r\nعليهذا در آيهء مورد بحث معناى «  يَغُضُّوا مِنْ أَبْصارِهِمْ  » اين است كه نگاه را كاهش بدهند يعنى خيره نگاه نكنند و به اصطلاح علماى اصول نظرشان آلى باشد نه استقلالى .\r\nعبارت كتاب در اينجا ايهام مىكند كه نظر آلى به زن ، يعنى نظر در حال مكالمه ، مورد نهى نيست در حالى كه اين سخن غلط است ؛ بلكه مراد از غضّ بصر ، چشم فروبستن است ، يعنى نيم بسته كردن چشم ؛ چنان كه انسان وقتى بخواهد به يك شئ نگاه نكند و به اشياء ديگر نگاه كند ناچار بايد چنين كند ؛ و اين مطلب غير از مسألهء نظر استقلالى و نظر آلى است . نظر استقلالى و نظر آلى هر دو تا ممكن است به‌طور باز بودن تمام چشم و بدون غضّ بصر باشد .\r\nپاسخ انسان وقتى كه به چيزى نگاه مىكند اگر منظورش تماشاى او باشد نگاهش دقيق مىشود و توجهش تام مىگردد و اما اگر منظور تماشا نباشد بلكه همان قدر است كه لازمهء تخاطب است نگاهش دقيق و خيره نيست . در صورت اول اگر پرسش شود ، جزئيات چهرهء طرف را به خاطر دارد ، و در صورت دوم اگر صد بار هم ديده باشد باز هم اگر بپرسند نمىداند كه فى المثل چشم طرف درشت است يا ريز . معمولًا انسان هنگامى كه نمىخواهد به چيزى نگاه كند و ضرورت ايجاب مىكند كه چشم افكند ، عدم تمايل روح به ديدن قهراً موجب مىشود كه پلكها اندكى به هم نزديك شوند . منظور ما اين بوده كه آيه چنين حالى را بيان مىكند . پس آيه نظر استقلالى و تماشايى را كه دقيق و خيره است نهى مىكند اما نظر آلى و تخاطبى را نهى نمىكند .\r\n* * * . صفحهء 476 .\r\nاين نكته بايد اضافه شود كه برخى از مفسران كه « غضّ بصر » را به معنى ترك نظر گرفته‌اند مدعى هستند كه مقصود ترك نظر به عورت است همچنانكه جملهء بعد نيز ناظر به حفظ عورت از نظر است . و باز همان‌طور كه فقها گفته‌اند فرضاً مقصود از غضّ بصر ترك نگاه به طوركلى باشد اعم از نگاهى كه به منظور تماشا و التذاذ باشد و يا\r\n\r\n","description":"","footnote":"","page_name":" 591 ","page_number":591},
  {"content":"\r\n\r\nنگاهى كه لازمهء مخاطبه است ، متعلَّق نگاه ذكر نشده است كه چيست « 1 » مقصود مؤلّف در اين بحث روشن نيست كه آيا مراد آيه ، غضّ بصر از وجه و كفّين است يا غضّ بصر از ساير قسمتهاى بدن زن . اگر مراد دومى است پس به فرمودهء ايشان نظر آلى به بدن زن بايد جايز باشد ، در حالى كه چنين نيست ؛ و اگر مراد اولى است پس بايد آيه از حكم نظر به بدن زن ساكت باشد . گمان نمىكنم احدى از مفسرين متعلَّق غضّ را وجه و كفّين گرفته باشد ؛ و مؤلف در نوشتهء خود تصريح نفرموده است ، و اكنون مستمسك را حاضر ندارم تا مراجعه كنم و غرض مؤلف را از اين ارجاع بدانم .\r\nپاسخ ما به قرينهء شأن نزول آيه استنباط كرده‌ايم كه مقصود نظر به چهرهء زن است .\r\nمسألهء نظر به ساير [ قسمتهاى 
  ] بدن زن مفروغٌ عنه است .\r\n* * * . صفحهء 476 .\r\nراسل در يكى از كتابهايش به نام در تربيت يكى از چيزهايى كه از جملهء اخلاق بى منطق و به اصطلاح « اخلاق تابو » مىشمارد ، همين مسألهء پوشانيدن عورت است .\r\nوى مىگويد چرا پدران و مادران اصرار مىورزند كه عورت خود را از بچه بپوشانند ؟\r\nاين اصرار خود سبب تحريك حس كنجكاوى بچه‌ها مىگردد . اگر كوشش والدين براى كتمان عضو تناسلى نباشد ، چنين كنجكاوى كاذبى وجود پيدا نخواهد كرد . بايد والدين عورت خود را به بچه‌ها نشان بدهند تا آنها هرچه كه وجود دارد از اول بشناسند .\r\nبعد اضافه مىكند : لااقل گاهى اوقات - مثلًا هفته‌اى يك بار - در صحرا يا حمام برهنه شوند و عورت خود را در معرض ديد بچه‌ها قرار دهند .\r\nنقل كلام راسل با استدلال آن كه يك خطابه است پسنديده نيست . خطابهء سوء داراى اثرى است كه نبايد از اصل نقل شود ، فافهم .\r\n\r\n\r\n\r\n\r\n","description":"","footnote":"\r\n( 1 ) . رجوع شود به مستمسك العروه حضرت آية اللَّه حكيم ، ج 5 / ص 191 .\r\n","page_name":" 592 ","page_number":592},
  {"content":"\r\n\r\nپاسخ متأسفانه كتابهايى كه ميليونها نسخه از آنها در جهان و دهها و صدها هزار نسخه از آنها چه به صورت كتاب و چه به صورت مجله در ايران چاپ مىشود و اثر مىگذارد همينهاست . نقل و جواب آنها از شوكت آنها مىكاهد . نقل نكردن ما كارى از قبيل سر زير برف كردن كبك است و خودمان را ريشخند مىكنيم . چهار تا جاهلتر از خود ما كه هيچ حسن و هنرى جز جهالت و عوام بودن ندارند نبايد معيار افراد مؤثر واقع شوند .\r\n* * * . صفحهء 483 .\r\nاساساً نظر ابن مسعود قابل توجيه نيست ، زيرا جامه‌اى كه خودبه خود آشكار است جامهء رو است نه جامهء زير ، و در اين صورت معنى ندارد كه گفته شود زنان زينتهاى خود را آشكار نكنند مگر جامهء رو را . جامهء رو قابل پوشاندن نيست تا استثنا شود ؛ بر خلاف چيزهايى كه در كلمات ابن عباس و ضحاك و عطاست و در روايات شيعهء اماميه آمده است . اينها امورى است كه قابل اين هست كه دستور پوشانيدن يا نپوشانيدن آنها داده شود .\r\nاين استدلال در رد تفسير ابن مسعود صحيح نيست ، زيرا ظاهر آيهء كريمه هم اين است كه آنچه استثنا شده است چيزى است كه خود به خود ظاهر است و پوشانيدنش ممكن نيست ، و در حقيقت استثناى منقطع است ، چون تعبير شده است : «  لا يُبْدِينَ زِينَتَهُنَّ إِلَّا ما ظَهَرَ مِنْها  » و «  ظَهَرَ  » فعل لازم است . حتى بنا بر تفسير ديگر كه مراد از «  ما ظَهَرَ  » را زينت وجه و كفّين بدانيم ، چنان كه از روايات استفاده شده است ، بايد اين‌طور توجيه كنيم كه زينت وجه و كفّين خود به خود ظاهر است ( چون پوشيدن آن حرَج است گويى پوشيدنش ممكن نيست ، پس آن خود به خود ظاهر است ) ولى در ساير قسمتهاى بدن مسألهء ابداء است نه ظهور خود به خود .\r\nفافهم .\r\nپاسخ استثناى منقطع در مورد چيزى كه اخفائش معنى ندارد قابل توجيه نيست . از « فافهم » چيزى نفهميدم . بعداً در اين باره بحث خواهد شد .\r\n* * * . اين مطلب را توضيح مىدهيم كه ما اين مسأله را از نظر خودمان بيان مىكنيم و\r\n\r\n","description":"","footnote":"","page_name":" 593 ","page_number":593},
  {"content":"\r\n\r\nاستنباط خودمان را ذكر مىنماييم و اما هر يك از آقايان و خانمها از هركس كه تقليد مىكنند عملًا بايد تابع فتواى مرجع تقليد خودشان باشند . آنچه ما مىگوييم با فتواى بعضى از مراجع تقليد تطبيق مىكند و ممكن است با فتواى بعضى ديگر تطبيق نكند ( هرچند فتواى مخالفى وجود ندارد ، هرچه هست به اصطلاح احتياط است نه فتواى صريح ) . غرض ما از اين بحث اين است كه شما با متون اسلام از نزديك آشنا شويد و به منطق متين و محكم اسلام مجهز گرديد .\r\nاين جمله ايهام مىكند كه ديگران شما را از آشنا شدن با متون اسلام مانع مىشوند .\r\nاين گونه جملات بسيار زننده است و مردم را نسبت به فقها بدبين مىسازد .\r\nپاسخ چنين مفهومگيرى نمىدانم در « اصول » چه نامى دارد ؟ اينها بهانه گيرى است .\r\nسبحان اللَّه ، سكوت ديگران و توضيح و تفسير مقنِع نكردن آنها سبب بدبينى مردم نمىشود ؛ اما اينكه بيچاره‌اى جان بكَند و بعد بگويد مىخواهم شما از نزديك با اسلام آشنا شويد موجب بدبينى مىشود ! اگر اينها بهانه گيرى براى افتراس نيست پس چيست ؟\r\nفرضاً بدبين كند ، به پيشنمازها بدبين مىكند نه به فقها . حتماً شنيده‌ايد كه گرگ و برّه از يك نهر آب مىخوردند و گرگ در بالا و برّه در پايين قرار گرفته بود . گرگ مىخواست بهانه‌اى براى پاره كردن برّه پيدا كند ، گفت آب نخور كه آبها را گِل مىكنى . برّهء بيچاره گفت :\r\nآخر من كه پايين ترم ؛ فرضاً آب گل بشود كه به طرف بالا برنمى گردد . گرگ گفت : عجب ! فضولى و زبان درازى هم مىكنى . فوراً پريد و برّه را دريد . دريدن يك فرد تنها در يك شهر از طرف افراد بهم بستهء فاميلى و طبقه‌اى بهانهء زيادى نمىخواهد ، كافى است كه گفته شود عرض وجود كرده‌اى و عرض وجودذنْبٌ لايُغْفَراست ؛ وُجودُكَ ذَنْبٌ لايُقاسُ بِهِ ذَنْبٌ . .\r\n* * * . صفحهء 484 .\r\nبديهى است تنها خواندن رساله‌هاى عمليه و آگاهى بر متون فتواها براى اين منظور كافى نيست ؛ بحثى استدلالى ، هم از جنبهء نقل و هم از جنبهء فلسفهء اجتماعى لازم است .\r\nاين جهت است كه اين بحث را بر ما ضرورى و لازم كرده است و اين است\r\n\r\n","description":"","footnote":"","page_name":" 594 ","page_number":594},
  {"content":"\r\n\r\nمحرك ما در بحث استدلالى با بيان ادلّه و مدارك اين مسأله .\r\nاولًا مردم بىاعتقادى كه بر دستورهاى اسلام اعتراض مىكنند به اين مقدار از بيانها كه از آقاى مطهرى صادر مىشود قانع نمىشوند (  وَ لَنْ تَرْضى عَنْكَ الْيَهُودُ وَ لَا النَّصارى حَتَّى تَتَّبِعَ مِلَّتَهُمْ )  . شما براى جلب آنان به اسلام مىگوييد اسلام مانع ورود زن در اجتماع و رانندگى كردن و فروشندگى كردن نمىشود و دستورهاى خانه نشينى زن را به عنوان توصيه‌هاى اخلاقى و امور غيرلازم از اسلام حذف مىكنيد ؛ ولى آنها به اين قدر قانع نمىشوند ؛ از شما توقع دارند كه تمتعات جنسى غير از زنا را نيز حلال كنيد و اگر در اين مرحله هم تسليم آنها شويد پيشنهاد مىكنند كه چه مانعى دارد كه زنا با قرص جلوگيرى تجويز شود و هلمّ جرّا .\r\nحقيقت اين است كه هر سخنى را هر كسى نمىپذيرد و براى اين انكارها و اعتراضها ريشه‌هايى غير از ندانستن فلسفهء احكام اسلام وجود دارد . قالَ تَعالى :  سَأَصْرِفُ عَنْ آياتِيَ الَّذِينَ يَتَكَبَّرُونَ فِي الْأَرْضِ بِغَيْرِ الْحَقِّ ، وَ إِنْ يَرَوْا كُلَّ آيَةٍ لا يُؤْمِنُوا بِها ، وَ إِنْ يَرَوْا سَبِيلَ الرُّشْدِ لا يَتَّخِذُوهُ سَبِيلًا ، وَ إِنْ يَرَوْا سَبِيلَ الغَيِّ يَتَّخِذُوهُ سَبِيلًا ، ذلِكَ بِأَنَّهُمْ كَذَّبُوا بِآياتِنا وَ كانُوا عَنْها غافِلِينَ .  ثانياً شما با وارد ساختن متدينين به دلائل احكام و فقيه ساختن آنان خوب است كه آنان را در برابر اسلام و بزرگان اسلام متواضع كنيد نه آنكه با تعبيرهايى كه نشان مىدهد كه تنها شما به اسلام خدمت مىكنيد و بس آنان را نسبت به ديگران بدبين و گستاخ كنيد .\r\nپاسخ مردم ازمادر بىاعتقاد نزاييده‌اند ، بالعكس متمايل و علاقه‌مند و به نوعى معتقد زاييده شده‌اند ( كُلُّ مَوْلودٍ يولَدُ عَلَى الْفِطْرَةِ . . . ) . آنچه مردم را بىاعتقاد كرده و مىكند اين است كه تا خود مستند به سائقهء فطرت و مطابق دستور قرآن تعقل كنند و بصيرت يابند فوراً آنها را مصداق «  لَنْ تَرْضى عَنْكَ الْيَهُودُ وَ لَا النَّصارى  » و مصداق «  سَأَصْرِفُ عَنْ آياتِيَ الَّذِينَ يَتَكَبَّرُونَ فِي الْأَرْضِ  » قرار داديم . كدام دستور اسلام را العياذباللَّه ما حذف كرده‌ايم ؟ ! خدا ذليل و بيچاره كند تهمت زن را . اگر امثال اين كتاب كه تقدم فلسفهء اسلام را بر همهء فلسفه‌هاى بشرى ثابت مىكند مردم را در برابر اسلام و بزرگان اسلام متواضع نكند چه كتابى مىكند ؟ ! مگر مقصود ما از بزرگان اسلام پيشنمازهاى وجوهات بگيرى باشد كه كوچكترين خدمتى به اسلام نمىكنند ، فقط خوب مال امام را مستهلك مىكنند ، و مقصود از خضوع هم پرداختن وجوه به چنين افراد بىهنر و\r\n\r\n","description":"","footnote":"","page_name":" 595 ","page_number":595},
  {"content":"\r\n\r\nبى خاصيت باشد كه متأسفانه كم هم نيستند اگرچه افراد صالح در ميان همان پيشنمازها هم زيادند . من در كجا ادعا كرده‌ام كه فقط من خدمت مىكنم ؟ ! چرا اينچنين دروغها مىبنديد ؟ ! خدا از شما نخواهد گذشت . آيا اين گناه است كه يكى خدمت كند و سبب گردد كه مردم به بيكاره‌ها توجه كمترى كنند ؟ ! .\r\n* * * . صفحهء 488 .\r\nحقيقت اين است كه احتمال اول قويترين احتمالات است و رواياتى هم بر طبق آن وارد شده كه برهنه شدن زن مسلمان را در برابر زنان يهوديه يا نصرانيه منع كرده است .\r\nدر اين روايات استناد شده است به اينكه زنان غيرمسلمان ممكن است زيبايى زنان مسلمان را براى شوهران يا برادران خود توصيف كنند : « لِانَّهُنَّ قَدْ يَصِفْنَ لِازْواجِهِنَّ وَ اخْوَتِهِنَّ » . .\r\nبايد توجه داشت كه در اينجا مسأله‌اى وجود دارد و آن اين است كه براى هيچ زن مسلمان جايز نيست كه محاسن يعنى زيباييهاى زن ديگر را براى شوهر خود توصيف كند . وجود اين تكليف ، زنان مسلمان را در برابر يكديگر تأمين مىدهد ، ولى در مورد زنان غيرمسلمان اطمينان نيست ، ممكن است آنان براى مردان خود از وضع زنان مسلمان سخن بگويند . لهذا به زنان مسلمان دستور داده شده است كه خود را از ايشان بپوشانند . ولى البته آيه صراحت كامل ندارد به اينكه ظاهر كردن زينتها و زيباييها در برابر آنها حرام است .\r\nچرا آيه صراحت در تحريم ندارد ؟ و حال آنكه در ساير كلمات آيه احتمال كراهت داده نشده است و تفكيك در سياق جايز نيست . اين مسأله بايد از لحاظ فقهى تحقيق كاملترى شود .\r\nپاسخ گفته‌ايم صراحت كامل ، بدان جهت كه احساس مىكرده‌ايم آيه صراحت دارد .\r\nولى چه بايد كرد كه خلاف سيرهء نسبتاً قطعى و خلاف اجماع ( على ما يُبالى ) است .\r\n* * *\r\n\r\n","description":"","footnote":"","page_name":" 596 ","page_number":596},
  {"content":"\r\n\r\nصفحهء 489 .\r\nبه طوركلى بردگان اعمّ از جنس زن يا مرد از نظر اسلام در بسيارى از احكام استثناهائى دارند . مثلًا از نظر خود پوشش و حرمت نظر ، كنيزان با زنان آزاد فرق مىكنند . بر كنيزان واجب نيست كه سرهاى خود را بپوشانند و حال آنكه بر زنان آزاد لازم است سر خود را بپوشانند . ظاهراً سرّ مطلب خدمتكارى آنهاست . على هذا بعيد نيست كه غلامان نيز چنين استثنائى داشته باشند .\r\nولى همچنانكه گفتيم از نظر فتواى فقها اين حكم بعيد است اما از طرف ديگر حمل جملهء «  أَوْ ما مَلَكَتْ أَيْمانُهُنَّ  » به خصوص كنيزان نيز بسيار مستبعد است .\r\nدر اين سخن حمله به فقها شده است .\r\nپاسخ همهء كتب فقه مشتمل بر حملهء علمى به فقهاست ، و تازه آنچه در اينجا هست حتى حمله هم نيست . اين چيزهاست كه نشان مىدهد غرض از انتقادها بهانه گيرى است و حسن نيتى در كار نيست .\r\n* * * . صفحهء 490 .\r\nطبق احتمال اول مراد بچه‌هاى غيرمميّز هستند كه قدرت تشخيص اين گونه مطالب را ندارند . اما طبق احتمال دوم مقصود بچه‌هايى است كه قدرت بر امور جنسى ندارند يعنى غيربالغ مىباشند هر چند مميّز بوده باشند . طبق احتمال دوم اطفالى كه همه چيز مىفهمند و نزديك به حد بلوغ مىباشند ولى بالغ نمىباشند جزء استثناها هستند . فتواى فقها نيز بر طبق اين تفسير است .\r\nالبته عده‌اى از فقها به احتياط واجب ، ستر نسبت به مميّز را لازم دانسته‌اند ( توضيح المسائل م 2444 ) . .\r\nپاسخ در يك كتاب علمى كه نمىشود احتياطهاى واجب را به حساب آورد . احتياط واجب دو گونه است : برخى فتواست مانند احتياط در اطراف شبههء علم اجمالى . اين احتياطها فتواست و رجوع به غير هم جايز نيست . نوعى ديگر عدم الفتوا است ولهذا جايز الرجوع الى الغير است . ممكن است مجتهد در عين نظر قاطع\r\n\r\n","description":"","footnote":"","page_name":" 597 ","page_number":597},
  {"content":"\r\n\r\nبه جواز چيزى ، اين گونه احتياط واجب بكند كه مفهومش اين است [ كه 
  ] مقلّد به غير رجوع كند يا عمل به احتياط - طبق اصل كه عامى بايد با نبودن فتواى مجتهد احتياط كند - نمايد . مرحوم آقاى بروجردى صريحاً مىفرمود ما گاهى فتوامان بر خلاف احتياط متن است ( احتياط وجوبى ) ولى فتواى خود را ذكر نمىكنيم و الزامى هم نداريم . بر ما رعايت عدم الفتواها كه لازم نيست .\r\n* * * . صفحهء 494 .\r\nدر اينجا نبايد اعتراض كرد كه اكنون رسم بردگى منسوخ شده است و برده‌اى وجود ندارد و پافشارى در اين بحثها بىثمر است ؛ زيرا اولًا روشن شدن نظر اسلام در اين مسائل ، ما را به هدف كلى اين قوانين كه برخى از آنها مورد ابتلا نيز مىباشد بهتر واقف مىسازد ، و ثانياً اگر فقيه متهوّرى جرأت كند چه بسا حكم غلامان را از راه ملاك و مناط ، به موارد مشابه آن از قبيل خدمتكاران بتواند تعميم دهد .\r\nطرح اين بحثها براى عوام بىفايده بلكه مضرّ است زيرا آنان را گستاخ مىكند بدون آنكه آنان را فقيه سازد ، و اين از بدترين معايب اين كتاب است .\r\nپاسخ برعكس ، بزرگترين خدمت اين كتاب است . من خودم قبل از نشر اين كتاب با برخى مراجع صحبت كردم و ديدم باطناً همه موافقند ولى از امثال شما بيم دارند . فايدهء امثال اين كتاب اين است كه امثال من چوب امثال شما را مىخورند اما بعد راه براى فقها باز مىشود و آزادانه فتواى خود را ذكر مىكنند .\r\n* * * . صفحهء 505 .\r\nمفسران غالباً هدف جملهء «  يُدْنِينَ عَلَيْهِنَّ مِنْ جَلَابِيبِهِنَّ  » را پوشانيدن چهره دانسته‌اند ، يعنى اين جمله را كنايه از پوشيدن چهره دانسته‌اند . مفسران قبول دارند كه مفهوم اصلى « يُدْنينَ » پوشانيدن نيست اما چون غالباً پنداشته‌اند كه اين دستور براى بازشناخته شدن زنان آزاد از كنيزان بوده است ، اينچنين تعبير كرده‌اند . ولى ما قبلًا گفتيم كه اين تفسير صحيح نيست . به هيچ وجه قابل قبول نيست كه قرآن كريم فقط زنان آزاد را مورد عنايت قرار دهد و از آزار كنيزان مسلمان چشم بپوشد . آنچه عجيب\r\n\r\n","description":"","footnote":"","page_name":" 598 ","page_number":598},
  {"content":"\r\n\r\nبه نظر مىرسد اين است كه مفسرانى كه در اينجا چنين گفته‌اند غالباً همانها هستند كه در تفسير سورهء نور با كمال صراحت گفته‌اند كه پوشانيدن چهره و دو دست لازم نيست و آن را امر حَرَجى دانسته‌اند ، از قبيل زمخشرى و فخر رازى . چطور شده است كه اين مفسران متوجه تناقض در سخن خود نشده‌اند و ادعاى منسوخيت آيهء نور را هم نكرده‌اند .\r\nبايد ديد كه چگونه مفسران از آيهء مذكور مسألهء ستر وجه را فهميده‌اند . بايد تحقيق شود .\r\nپاسخ تحقيق همان است كه گمان كرده‌اند آيه براى بازشناختن زنان آزاد از غيرآزاد است .\r\n* * * . حقيقت اين است كه اين مفسران تناقضى ميان مفهوم آيهء نور و آيهء احزاب قائل نبوده‌اند . آيهء نور را يك دستور كلى و هميشگى مىدانسته‌اند خواه مزاحمتى در كار باشد يا نباشد ولى آيهء سورهء احزاب را مخصوص موردى مىدانسته‌اند كه زن آزاد يا مطلق زن مورد مزاحمت افراد ولگرد قرار مىگرفته است .\r\nاين بيان رفع اشكال نمىكند ، زيرا استاد معتقد است كه آيهء جلباب راجع به ستر وجه دلالتى ندارد و مفسرين آن را راجع به ستر وجه دانسته‌اند ، و فرضاً كه بگوييم اين حكم ، مخصوص مورد مزاحمت افراد ولگرد است اين مطلب جواب داده نشده است كه آنان چگونه از آيهء جلباب ستر وجه را فهميده‌اند . بايد مراجعه شود .\r\nپاسخ البته مراجعه خوب است ، شايد مطلب تازه‌اى به دست آيد اما ملزم نيستيم كه هر كجا اشتباه مفسر يا فقيه يا فيلسوفى را كشف كرديم علت اشتباه را هم نشان دهيم ؛ به هر حال اشتباه است .\r\n* * * . صفحهء 507 .\r\nمجدداً توضيح مىدهيم كه بحث ما جنبهء علمى دارد نه فتوايى . اين بنده نظر خودم را مىگويم و هر يك از شما بايد عملًا به فتواى همان مجتهدى عمل كند كه از او\r\n\r\n","description":"","footnote":"","page_name":" 599 ","page_number":599},
  {"content":"\r\n\r\nتقليد مىنمايد .\r\nاظهار اين مطلب كه بحث ما جنبهء علمى دارد نه فتوايى براى چه منظورى است ؟ .\r\nپاسخ چون مكرر گفته و در مقدمه نيز يادآورى كرده‌ايم مسألهء حقوق و حدود زن در جامعهء امروز از نظر اسلام ، علاوه بر جنبهء عملى ، جنبهء اعتقادى پيدا كرده است ، يعنى باورهاى بىاساس اجتماع عين متون اسلامى دانسته شده و دستورهاى واقعى اسلامى هم فلسفه‌اش توضيح داده نشده است و در نتيجه مقررات اسلامى در مورد زن وسيله‌اى شده براى تبليغ عليه اساس اسلام و ما مرتب شاهد آن هستيم . اين كتاب به لطف خدا اثر فوق العاده‌اى در خنثى كردن اين تبليغات داشته است و اين كتاب كارى جز بيان حقيقت اسلام نكرده است . پس ما اين كتاب را براى يك معتقد و اهل تسليم كه به هر حال به فتواى يك مجتهد عمل مىكند ننوشته‌ايم ؛ ما آن را براى منكران و مردّدان و ضعيف الاعتقادها نوشته‌ايم . فقها هم فتوايى بر خلاف محتواى اين كتاب ندارند ، هرچه هست احتياطهايى از قبيل عدم الفتوا است و ما ضرورتى نمىبينيم كه در مورد عدم الفتواها سكوت كنيم .\r\n* * * . صفحهء 508 .\r\n3 . در مسألهء جواز نظر ، ترديدى نيست كه اگر نظر از روى « تلذّذ » يا « ريبه » باشد حرام است .\r\n« تلذذ » يعنى لذت بردن ، و نگاه از روى تلذذ يعنى نگاه به قصد لذت بردن باشد ؛ و اما « ريبه » يعنى نظر به خاطر تلذذ و چشم چرانى نيست ولى خصوصيت ناظر و منظورٌ اليه مجموعاً طورى است كه خطرناك است و خوف هست كه لغزشى به دنبال نگاه كردن به وجود آيد .\r\nظاهراً مراد از تلذذ ، لذت بردن از نظر است و قصد تلذذ داخل در مفهوم آن نمىباشد .\r\nنگاهى كه همراه با لذت بردن است نگاه تلذذ است ولو آنكه به منظور زيادتى معرفت براى ازدواج باشد نه به منظور لذت بردن .\r\n\r\n","description":"","footnote":"","page_name":" 600 ","page_number":600},
  {"content":"\r\n\r\nپاسخ اتفاقاً در روايتى از حضرت رضا عليه السلام تصريح شده كه تلذذ قهرى مانعى ندارد . مراجعه شود .\r\n* * * . صفحهء 509 .\r\nچهره و دو دست ( وجه و كفّين ) .\r\nتعبير « دو كف » بهتر است .\r\nپاسخ كف ، معمول در فارسى نيست ، تعبير ديگرى هم پيدا نكرديم . چون مقصود واضح است امر سهل است .\r\n* * * . مسألهء پوشش برحسب اينكه پوشانيدن وجه و كفين واجب باشد يا نباشد دو فلسفهء كاملًا متفاوت پيدا مىكند . اگر پوشش وجه و كفين را لازم بدانيم درحقيقت طرفدار فلسفهء پرده نشينى زن و ممنوعيت او از هر نوع كارى جز در محيط خاص خانه و يا محيطهاى صددرصد اختصاصى زنان هستيم .\r\nولى اگر پوشيدن ساير [ قسمتهاى 
  ] بدن را لازم بدانيم و هر نوع عمل محرك و تهييج آميز را حرام بشماريم و بر مردان نيز نظر از روى لذت و ريبه را حرام بدانيم اما تنها پوشيدن گردى چهره و پوشيدن دستها تا مچ را واجب ندانيم آن هم به شرط اينكه خالى از هر نوع آرايش جالب توجه و محرك و مهيج باشد بلكه ساده و عادى باشد ، آن وقت مسأله صورت ديگرى پيدا مىكند و طرفدار فلسفهء ديگرى هستيم و آن فلسفه اين است كه لزومى ندارد زن الزاماً به درون خانه رانده شود و پرده نشين باشد بلكه صرفاً بايد اين فلسفه رعايت گردد كه هر نوع لذت جنسى اختصاص داشته باشد به محيط خانواده ، و كانون اجتماع بايد پاك و منزّه باشد و هيچ گونه كامجويى خواه بصرى و خواه لمسى و خواه سمعى نبايد در خارج از كادر همسرى صورت بگيرد .\r\nبنابراين زن مىتواند هر نوع كار از كارهاى اجتماعى را عهده‌دار شود .\r\nرعايت اين فلسفه وقتى امكان دارد كه زن محصور در خانه باشد و الّا هرچه پاى زن به اجتماع بيشتر باز شود زمينه براى تمتعات عمومى و زنا فراهم‌تر مىگردد . به علاوه مؤلف\r\n\r\n","description":"","footnote":"","page_name":" 601 ","page_number":601},
  {"content":"\r\n\r\nمىداند كه طبقه‌اى كه به حجاب ايراد مىگيرند هدف نهايى آنها آزادى تمتعات جنسى است و آنها هرگز راضى نيستند كه زن بدون آرايش و پوشيده وارد اجتماع شود . دليل اين مطلب اين است كه هيچ گاه طبقهء عفيف و متدين مردم به حجاب ايراد نمىگيرند ، هميشه ايرادگيريها از ناحيهء مردم نانجيب يا فريب خورده‌هاى آنان است . دكتر . . . در مطبش يك مينى ژوپ پوش درجهء يك را به عنوان سكرتر استخدام مىكند و در جلسات آقاى مطهرى شركت مىكند و منافقانه اظهار مىكند كه به اسلام پايبند است و آقاى مطهرى هم فريب او و امثال او را مىخورد .\r\nما فعلًا در اين مقام نيستيم كه آيا زن در درجهء اول بايد به وظايف خانوادگى عمل كند يا خير ؟ شك نيست كه ما طرفدار اين هستيم كه وظيفهء اول زن مادرى و خانه سالارى است .\r\nاگر شما طرفدار اين رويّه بوديد حجاب وجه و كفين را محبوسيت زن نمىدانستيد ، زيرا منظور از محبوسيت همين مادرى و خانه سالارى است .\r\nپاسخ مفهوم اين تعبير كه با « اگر » و فعل ماضى بيان شده اين است كه نيستيد و نفاق مىكنيد . در پايين صفحه هم نوشته‌ايد دكتر . . . ( كه شما را معالجه كرده است ) منافق است .\r\nآرى اين است پاداش كسى كه بيش از ده سال صميمانه به فكر و روح شما خدمت كرده است « 1 » و آن است پاداش كسى ديگر كه به تن شما ( و ظاهراً بدون ويزيت ) خدمت كرده است . شما چگونه به شخصى به صرف اينكه يك گناه مرتكب شده و زنى مينى ژوپ پوش استخدام كرده تهمت نفاق مىزنيد و چه مجوّزى داريد ؟ ! اين نسبتها حرام است و موجب فسق . آنچه من در اين حواشى مىبينم آنقدر خالى از موازين اخلاقى است كه گاهى ترديد مىكنم جواب بگويم . اينكه مىگوييد رعايت اين فلسفه وقتى امكان دارد كه زن محصور و محبوس باشد غلط است ، بلكه وقتى امكان دارد كه رعايت واجب ( ستر ) وسنت ( حريم ) شود و هيچ گونه توقفى بر آنچنان ظلم فاحش كه فقط در\r\n\r\n\r\n\r\n\r\n","description":"","footnote":"\r\n( 1 ) . [ لازم به ذكر است كه تعليقه نويس محترم مدتى نزد استاد شهيد تحصيل نموده است . 
  ]\r\n","page_name":" 602 ","page_number":602},
  {"content":"\r\n\r\nمورد برخى مجازاتها ظلم نيست  ( وَ اللَّاتِي يَأْتِينَ الْفاحِشَةَ . . .   فَأَمْسِكُوهُنَّ فِي الْبُيُوتِ حَتَّى يَتَوَفَّاهُنَّ الْمَوْتُ أَوْ يَجْعَلَ اللَّهُ لَهُنَّ سَبِيلًا )  و جايز است ندارد .\r\n* * * . صفحهء 510 .\r\nبه هر حال با لازم نبودن پوشيدن گردى چهره حكم شرعى برخى از كارها از نظر حرمت يا جواز روشن مىگردد . بسيارى از كارهاست كه از نظر فقهى و شرعى اولًا و بالذات بر زن حرام نيست ولى اگر پوشش وجه و كفين را لازم بشماريم ثانياً و بالعرض بر زن حرام است يعنى از آن جهت حرام است كه مستلزم بازگذاشتن چهره و دو دست مىشود . بنابراين جواز و عدم جواز آن كارها براى زن بستگى بدين دارد كه پوشش وجه و كفين واجب باشد يا نباشد .\r\nمؤلف خود در جاهاى ديگر تصريح دارد كه برهم زدن اساس خانواده‌ها به بيرون كشيدن زنان به اجتماع مردان كار غلطى است و در صفحهء قبل نكتهء الف نيز همين مطلب است ؛ ولى در عين حال مسألهء جواز كشف وجه و كفين را به عنوان راهى به سوى اين منظور كه زن بتواند وارد اجتماع شود معرفى كرده است و وارد نشدن زن را در اجتماع به عنوان محبوس بودن زن معرفى مىكند و قدح مىكند . تناقض گويى مؤلف در اينجا نمايان است و در اينجا تحت تأثير تبليغات سوء مخالفين حجاب واقع بوده است ؛ عَصَمَنَا اللَّهُ مِنَ الزُّلَلِ . .\r\nپاسخ شما هميشه ميان محبوس نبودن و در اجتماعات غيرمختلط شركت كردن - همان‌طور كه در مساجد خود شما هست - از يك طرف و اجتماع مختلط اشتباه مىكنيد .\r\nخدا را شكر كنيد كه شما را از زلل حفظ كرده و ترحمى كنيد به حال زالّين وضالّين .\r\n* * * . 1 . آيا براى زن رانندگى جايز است ؟ .\r\nمىدانيم كه مسألهء رانندگى بخصوص ، حكمى ندارد ، بايد ديد آيا زن مىتواند وظايف ديگر خود را در حين رانندگى اجرا كند يا نه ؟ اگر پوشش وجه و كفين واجب باشد بايد گفت زن نمىتواند رانندگى كند .\r\n\r\n","description":"","footnote":"","page_name":" 603 ","page_number":603},
  {"content":"\r\n\r\nدر اين مورد بخصوص ، نصوصى هم هست ، از جمله در روايات « اشراط الساعة » كه فسادهاى آخرالزمان ذكر شده است فرموده‌اند : وَيَرْكَبْنَ ذَواتُ الْفُروجِ السُّروجَ : ص 434 ج 5 الميزان ( جملات قبل و بعدش نيز مطالعه شود : وَ عِنْدَها يَكْتَفِى الرِّجالُ بِالرِّجالِ وَالنِّساءُ بالنِّساءِ وَ يُغارُ عَلَى الْغِلْمانِ كَما يُغارُ عَلَى الْجارِيَةِ فى بَيْتِ اهْلِها وَ تَشْبَهُ الرِّجالُ بِالنِّساءِ وَالنِّساءُ بِالرِّجالِ وَ يَرْكَبْنَ ذَواتُ الْفُروجِ السُّروجَ فَعَلَيْهِنَّ مِنْ امَّتى لَعْنَةُ اللَّه ) و در روايات جمل آمده است كه مسلمين عايشه را تعيير كردند بر شترسوارى و اسب سوارى ( به روش مردان ) و از همين باب است شعر معروف « تَجَمَّلْتِ تَبَغَّلْتِ وَ انْ عِشْتِ تَفَيَّلْتِ . . . » . به روايات جمل و روايات دفن حضرت مجتبى عليه السلام مراجعه شود .\r\n. 2 . آيا كار فروشندگى در خارج از منزل براى زن جايز است يا نه ؟ .\r\nدر روايت سلمان دارد : وَ عِنْدَها تُشارِكُ الْمَرْأةُ زَوْجَها فِى التِّجارَةِ ( ص 433 ج 5 الميزان ) و در روايت حمران دارد : وَ رَأَيْتَ الْمَرْأةَ تَقْهَرُ زَوْجَها وَ تَعْمَلُ ما لايَشْتَهى وَتُنْفِقُ عَلى زَوْجِها ( ج 5 الميزان ص 437 - 438 ) . كلام علامه طباطبائى در تأييد صحت اين روايات در ص 432 ج 5 مطالعه شود .\r\nپاسخ براى من فوق العاده موجب تأسف است كه سخنانى كه از زبان يك روضه خوان عادى بايد بشنوم از شما مىشنوم . آيا در يك مسألهء فقهى و به منظور كشف نظر شارع در يك موضوع عملى به چنين چيزها مىشود تمسك كرد ؟ ! اينها سخنانى است كه حداكثر ارزش موعظه‌اى دارد ، آن هم با تقطيع بعضى قسمتها . اولًا روايت از نظر سند ضعيف است و سنداً عامى است . نمىدانم چرا روايات عامه در جاهاى ديگر چرند است اما اينجا كه مطابق عادات تقليدى آباء است قابل قبول است . از نظر مضمون هم اگر بخواهيم به مثل زمان خودمان حمل كنيم ضعيف است زيرا كلماتى از قبيل « مشاوَرَةُ الْاماءِ » و يا « يُغارُ عَلَى الْغِلْمانِ كَما يُغارُ عَلَى الْجارِيَةِ » دارد كه هيچ به عصر و زمان ما نمىخورد و متناسب با عصر عباسى است .\r\nثانياً آيا هيچ فقيهى از صدر اسلام تاكنون فتوا به حرمت ركوب زنان بر سروج داده است ؟ اگر بخواهيم توجيه درستى بكنيم اين است كه بگوييم با اين عمل ،\r\n\r\n","description":"","footnote":"","page_name":" 604 ","page_number":604},
  {"content":"\r\n\r\nحرامى ديگر مرتكب مىشوند مثل كارى كه عايشه كرد و يا عاريات بر سروج سوار مىشوند كه اين هم مطلب ديگرى است . اگر گفته شود مقصود اين است كه بالاستقلال سوار شوند بدون اينكه مردى جلوكش باشد جواب اين است : پس فرق نمىكند كه سَرج باشد يا قيت ، و به علاوه كار عايشه مانعى نداشته زيرا چندين جلوكش داشته است .\r\nثالثاً اگر سروج شامل صندلى اتومبيل باشد چه فرقى هست كه صندلى جلو باشد يا عقب .\r\nرابعاً آيا شما باور مىكنيد كه پيغمبر اكرم كه مجسمهء ادب و عفاف بود از زنان با كلمهء « ذوات الفروج » تعبير كرده باشد ؟ آيا خود شما حاضريد در منبر زنان را با تعبير فارسى [ معادل اين تعبير 
  ] براى مستمعين فارسى زبان خود ياد كنيد ؟ آيا اگر اين جمله به دست معاندان فارسى زبان بيفتد و در مجله‌ها راه يابد چه آبرويى براى پيغمبر باقى مىماند ؟ ! در قرآن كلمهء « فرج » به معنى اعم از آلت تناسلى مرد و زن آمده كه قهراً مرادف با كلمهء آلت تناسلى يا كلمهء عورت است مثل :  وَ الَّذِينَ هُمْ لِفُرُوجِهِمْ حافِظُونَ  و يا :  يَحْفَظْنَ فُرُوجَهُنَّ .  .\r\nخامساً آيا ايراد بر عايشه اين بوده كه چرا شتر يا قاطر سوار شده است و اگر سوار يك الاغ پالان‌دار شده بود شما اشكال نمىكرديد ؟ .\r\nسادساً آيا هيچ فقيهى به حكم اين حديث و تطبيق آن با عصر ما حاضر است حكم كند كه چون دورهء آخرالزمان است و به حكم حديث منسوب به سلمان ، در اين زمان اؤْتُمِنَ الْخائِنُ وَ يَخونُ الْامين است ، پس فى المثل آقاى خوانسارى كه مورد اعتماد مردم است و امين شناخته مىشود حتماً خائن است ؛ و يا چون در اين حديث آمده است : اقْوامٌ يَتَفَقَّهونَ لِغَيْرِ دينِ اللَّه . . . يَظْهَرُ قُرّاؤُهُمْ وَ عُبّادُهُمُ التَّلاوُمَ ، پس فقها و همهء قرّاء و عبّاد فاسقند .\r\nسابعاً چرا خود علّامه طباطبائى به موجب اين حديث از استنباطشان از آيات سورهء نور و سورهء احزاب كه عين استنباط ماست عدول نفرمودند ؟ .\r\nحقيقت اين است كه وارد كردن اين گونه استفاده‌ها در فقه نامى جز افساد فقه ندارد . در اين روايت آمده : وَ عِنْدَها تُشارِكُ الْمَرْأَةُ زَوْجَها فِى التِّجارَةِ . آيا احدى تا كنون به حكم اين حديث فتوا به حرمت شركت زن با شوهر در تجارت داده است ؟ لحن اين روايت لحن كراهت نيست ، لحن حرمت است .\r\n\r\n","description":"","footnote":"","page_name":" 605 ","page_number":605},
  {"content":"\r\n\r\nاما روايت حمران گذشته از اينكه سنداً ضعيف است به ابراهيم بن هاشم و شايد محمدبن حمزه نيز ، اولًا قرائن زيادى هست كه ناظر به اوضاع و احوال دورهء بنى العباس است و بنابراين بر خلاف نظر آقاى طباطبائى حاوى يك جنبهء اخبار غيبى كه مؤيد صحت مضمونش باشد نيست ، از قبيل : وَ رَايْتَ التَّأْنيثَ فى وُلْدِ الْعَبّاسِ ، وَ رَايْتَ الدّينَ بالرَّأْىِ ، وَ رَايْتَ السَّكْرانَ يُصَلّى بِالنّاسِ . . . بِشَتْمِنا اهْلِ الْبَيْتِ . . . و تكيهء زياد به اكتفاء رجال به رجال كه از مشخصات عصر عباسى است ؛ و ثانياً چيزهايى است كه واقع نشده و با عصر و زمان ما قابل انطباق نيست ، از قبيل : وَ رَايْتَ بَيْتَ اللَّهِ قَدْ عُطِّلَ ، وَ رَايْتَ ذَواتِ الْارْحامِ يَنْكَحْنَ ، وَ رَايْتَ الْمَيِّتَ يُنْشَرُ مِنْ قَبْرِهِ ، وَ رَايْتَ الْبَهائِمَ يُنْكَحْنَ . .\r\nثالثاً آيا هيچ فقيهى به استناد چنين حديثى و تطبيق آن به زمان ما فتوا مىدهد كه چون در اين حديث دارد : « وَ رَايْتَ اقْواماً يَتَفَقَّهونَ لِغَيْرِاللَّه » پس فقها غير جائزالتقليدند ؛ و يا چون در اين روايت دارد : « وَ رَايْتَ الْخَمْرَ يُتَداوى بِها » پس تداوى به خمر ولو با فرض انحصار جايز نيست ؛ و يا چون دارد : « وَ رَايْتَ الْاذانَ بِالْاجْرِ وَ الصَّلوةَ بِالْاجْرِ » پس اخذ اجرت بر عبادات نيست ؛ و يا چون دارد : « وَ رَايْتَ الْمَنابِرَ يُؤْمَرُ عَلَيْها بِالتَّقْوى . . . » پس همهء اهل منبر فاسقند .\r\nغرض اين است كه چنين روايت ضعيف السند مضطرب المتن را نتوان مبناى استنباط حكم فهقى قرار داد . اين گونه روايات را فقط براى استشهاد در موعظه‌هاى قطعى كه بىنياز از دليل است مىتوان مورد استفاده قرار داد . فقها به چنين رواياتى و با چنين استظهاراتى استشهاد نمىكنند . به علاوه چنان كه گفتم دلالت ندارند . در روايات جمل مردم عايشه را بر شترسوارى و قاطرسوارى ملامت نكردند ، بر قيادت جنگ ، آن هم جنگ با على عليه السلام و با جنازهء امام حسن ملامت كردند . آيا اگر بر شتر يا قاطر سوار شده و به حج رفته بود باز هم مورد ملامت قرار مىگرفت ؟ .\r\n* * * . صفحهء 512 .\r\nكسانى كه پوشش وجه و كفين را واجب مىدانند بايد استثناى «  إِلَّا ما ظَهَرَ  » را منحصر بدانند به لباس رو ، و واضح است كه حمل استثنا بر اين معنى بسيار بعيد و خلاف بلاغت قرآن است .\r\n\r\n","description":"","footnote":"","page_name":" 606 ","page_number":606},
  {"content":"\r\n\r\nبايد توجه داشت كه استثناى «  إِلَّا ما ظَهَرَ  » از قبيل استثناى منقطع است زيرا «  لا يُبْدِينَ  » از ابداء به معناى اظهار است ( اظهار ظاهر كردن ) و «  ما ظَهَرَ  » كه از ثُلاثى است از ظهور به معناى ظاهر بودن و ظاهرشدن است . پس معناى آيه اين است : الّا آنچه كه خود به خود ظاهر است و زن اظهار نكرده است ، و اين خود تأكيد از براى «  لا يُبْدِينَ  » است و بنابراين هيچ بُعدى ندارد كه مراد خود لباس باشد ، و شك نيست كه قد و قامت زن در لباس ، هرچه كه باشد ، نوعى جمال ظاهر دارد ، و ممكن است گفته شود كه همين مطلب ولو آنكه حقيقتاً هم زينت نباشد مجازاً « زينت » ناميده شده است و خلاصهء مفاد آيه اين است كه زن حق ندارد زينت خود را ابداً آشكار كند مگر آنچه كه قهراً و بدون اختيار ظاهر است . بلى آنچه در اينجا مهم است روايتهاى وارده است و بايد گفت با ضميمه كردن روايات به آيه چنين فهميده مىشود كه ظهور وجه و كفين لابدّ منه است و از زينتهايى است كه خود به خود ظاهر است نه آنكه زن ابداء كند ، از باب اينكه تعسّرى كه در ستر وجه و كفين است به منزلهء تعذّر تنزيل شده است .\r\nپاسخ استثناى منقطع همچنانكه در شرح ابن ابى عقيل آمده و سيد مرحوم در حاشيهء مكاسب نقل كرده است در جايى است كه گرچه مستثنى داخل در مستثنى منه نيست ولى توهم اينكه با مستثنى منه در حكم شريك باشد مىرود . اما اگر توهم نرود استثناء لغو است . لهذا احتمال ابن مسعود به كلى مردود است . ازقضا قد و قامت زن اگر طورى باشد كه زينت باشد و جلوه داشته باشد هيچ دليلى بر استثناى آن نداريم ، بايد آن را با پوشيدن لباس گشاد بپوشاند . به علاوه پس از آنهمه روايات - با كمال تأسف براى امثال شما - ديگر اين بحث لغو است .\r\n* * * . صفحهء 513 .\r\nثالثاً تركيب مادهء « ضرب » و كلمهء « على » مفيد مفهوم آويختن نيست . چنان كه قبلًا گفتيم و از اهل فن لغت و ادب عرب نقل كرديم تركيب « ضرب » با « على » فقط مفيد اين معنى است كه فلان چيز را بر روى فلان شىء مانند حائلى قرار داد . مثلًا معنى جملهء «  فَضَرَبْنا عَلَى آذانِهِمْ  » اين است كه بر روى گوشهاى اينها حائلى قرار داديم . عليهذا مفهوم «  وَ لْيَضْرِبْنَ بِخُمُرِهِنَّ عَلى جُيُوبِهِنَّ  » اين است كه با روسريها بر روى سينه و گريبان حائلى\r\n\r\n","description":"","footnote":"","page_name":" 607 ","page_number":607},
  {"content":"\r\n\r\nقرار دهيد . پس وقتى در مقام تحديد و بيان حدود پوشش است و مىفرمايد با روسريها بر روى گريبانها و سينه‌ها حائلى قرار دهيد و نمىگويد بر روى چهره حائلى قرار دهيد ، معلوم مىشود حائل قرار دادن بر روى چهره واجب و لازم نيست .\r\nاين مطلب كه آيه در مقام تحديد است محل تأمل است . قدر مسلّم اين است كه نوعى از تكشّف معمول را نهى فرموده است و آن باز بودن گوش و گردن و جلوى سينه بوده است و اما اينكه واقعاً در مقام ذكر حدود جميع ما يَجِبُ سَتْرُهُ است محل تأمل است ؛ و به عبارت ديگر مىگوييم محتمل است كه اين آيه نظير آيهء «  لا تَقْرَبُوا الصَّلاةَ وَ أَنْتُمْ سُكارى  » باشد كه در آن ، مرتبه‌اى از تحريم خمر بيان شده است و كسى نمىتواند بگويد از اين آيه فهميده مىشود كه خمر در غيرصورتى كه براى نماز موجب مستى مىشود اشكالى ندارد زيرا كه آيه در مقام تحديد است . مسألهء تدريج در بيان احكام در قرآن مطلبى است كه مؤلف خود به آن اعتراف دارد . از كجا كه آيهء جلباب مكمل حكم حجاب نباشد ؟ ( در تاريخ نزول آيهء نور و آيهء جلباب مطالعه شود . ) .\r\nپاسخ اولًا آنچنانكه به خاطر دارم و هنگام تأليف تحقيق كردم آيهء جلباب قبل از آيهء نور آمده است . ثانياً اگر اين آيه در مقام تحديد نيست چه مقامى مقام تحديد است ؟ آيهء «  لا تَقْرَبُوا الصَّلاةَ وَ أَنْتُمْ سُكارى  » به‌طور قطع مفهوم دارد و اكثر مسلمين از اين مفهوم استفاده مىكردند . آيات بعد در حكم ناسخ مفهوم اين آيه است ؛ و به هر حال مقايسهء آيات حجاب به آيات خمر بىمورد و تكلف بيجاست .\r\n* * * . صفحهء 516 .\r\nدر روايت ديگر در مورد خواجگان ( كه ممكن است مملوك هم نباشند ) سؤال شده است :\r\nمُحَمَّدُ بْنُ اسْماعيلَ بْنِ بَزيع قالَ : سَأَلْتُ ابَا الْحَسَنِ الرِّضا عليه السلام عَنْ قِناعِ الْحَرائِرِ مِنَ الْخِصْيانِ . فَقالَ كانوا يَدْخُلونَ عَلى بَناتِ ابِى الْحَسَنِ عليه السلام وَ لا يَتَقَنَّعْنَ . قُلْتُ : وَ كانوا احْراراً ؟ قالَ : لا . قُلْتُ : فَالْاحْرارُ يُتَقَنَّعُ مِنْهُمْ ؟ قالَ : لا .\r\n\r\n","description":"","footnote":"","page_name":" 608 ","page_number":608},
  {"content":"\r\n\r\nمحمد بن اسماعيل بن بزيع - كه او نيز از اكابر اصحاب حضرت رضا عليه السلام است - مىگويد : از حضرت رضا سؤال كردم كه آيا زنان آزاده از خواجگان بايد سر بپوشند ؟ .\r\n( در مورد كنيزان مسلّم است كه بر آنان پوشانيدن سر واجب نيست . لذا سؤال را مخصوص زنهاى آزاد قرار داده است . ) .\r\nدر پاسخ فرمود : نه ، خواجگان بر دختران پدرم امام موسى بن جعفر عليه السلام وارد مىشدند و آنها هم روسرى نداشتند . پرسيدم آيا آن خواجگان آزاد بودند يا برده ؟\r\nفرمود آزاد نبودند . پرسيدم اگر آزاد باشند بايد سرها را از ايشان بپوشند ؟ فرمود : نه .\r\nدربارهء اين روايت سنداً تحقيق شود و مخصوصاً از نظر اعراض يا عدم اعراض اصحاب از آن .\r\nپاسخ شما مراجعه كنيد ، ما مراجعه كرده‌ايم . هنوز هم فقها اين حديث را مورد استناد قرار مىدهند .\r\n* * * . صفحهء 517 .\r\nابُوالْبَخْتَرى عَنْ جَعْفَرٍ عَنْ ابيهِ عَنْ عَلىِّ بْنِ ابى طالب عليه السلام : لابَأْسَ بِالنَّظَرِ الى رُؤسِ النِّساءِ مِنْ اهْلِ الذِّمَّةِ . .\r\nعلى عليه السلام فرمود : نگاه به سر زنان اهل ذمّه جايز است .\r\nكلمهء « سَر » به مجموع سر و صورت نيز اطلاق مىشود ؛ لهذا اين روايت و امثال آن دليل بر مدعاى مؤلف نيست .\r\nپاسخ هرگز چنين نيست . اين استدلال هم خاص ما نيست ، ديگران هم عيناً اين روايت را ذكر كرده‌اند . رجوع كنيد .\r\n* * * . صفحهء 523 .\r\nروايات و قرائنى كه در اين باب است ، در اخبار و روايات شيعه و سنى و در تاريخ اسلام فوق العاده زياد و غيرقابل انكار است . آنچه ذكر كرديم نمونه‌اى بود . نقل\r\n\r\n","description":"","footnote":"","page_name":" 609 ","page_number":609},
  {"content":"\r\n\r\nهمهء آنها خود يك كتاب مىشود .\r\nمطلب را بزرگ جلوه داده است .\r\nپاسخ ما اندازهء كتاب را كه ذكر نكرده‌ايم . اتفاقاً اگر همهء آنها كه در همهء ابواب حديث شيعه و سنى آمده است جمع شود از اين كتاب بزرگتر خواهد شد .\r\n* * * . صفحهء 524 .\r\nدر بسيارى از موارد ، فقها در اثبات احكام به سيره تمسك مىجويند . مثلًا در مورد ريش تراشى مىگويند محكم ترين دليل حرمت آن سيرهء مسلمين است كه ريش را نتراشند . ( البته در اينجا مناقشه شده كه از نتراشيدن ريش كه بين مسلمين متداول است مىتوان استنتاج كرد كه ريش گذاشتن حرام نيست ، ولى اينكه ريش گذاشتن واجب باشد استنباط نمىشود ، زيرا ممكن است مستحب و يا مباح باشد . ) در مسألهء پوشش وجه و كفين نيز به سيرهء مسلمين تمسك شده است .\r\nاين مناقشه محل مناقشه است زيرا كه ريش نتراشيدن در بين مسلمين به طورى تلقى مىشده كه نبايد تراشيد نه به اين‌طور كه مانعى ندارد نتراشيم . فافهم .\r\nپاسخ چنين نيست ولهذا فقهاى عصر حاضر در استناد به اين سيره دچار اشكال و ترديدند .\r\n* * * . صفحهء 525 .\r\nدر ايران و در بين يهود و مللى كه از فكر يهود پيروى مىكردند حجاب به مراتب شديدتر از آنچه اسلام مىخواست وجود داشت . در بين اين ملتها وجه و كفين هم پوشيده مىشد ، بلكه در بعضى از ملتها سخن از پوشيدن زينت زن و چهرهء زن نبود ، سخن از پنهان كردن زن و به اصطلاح « قايم » كردن زن بود و اين فكر به صورت عادت سفت و سختى درآمده بود . اسلام گرچه پوشانيدن وجه و كفين را واجب نكرد ولى تحريم هم نكرد ، يعنى اسلام عليه پوشانيدن چهره قيام نكرد و باز گذاشتن را واجب ننمود و درنتيجه ملتهاى غيرعرب كه مسلمان شدند از همان عادت و رسم ديرين خود\r\n\r\n","description":"","footnote":"","page_name":" 610 ","page_number":610},
  {"content":"\r\n\r\nتبعيت كردند . اسلام با رسم پوشيدن چهره جز در مورد احرام مخالفت نداشت بلكه همان‌طور كه قبلًا تذكر داديم استثناى وجه و كفين يك رخصت تسهيلى است .\r\nرجحان اخلاقى تستّر تا حد امكان ، مورد توجه اسلام است . عليهذا فرضاً سيره‌اى وجود داشته باشد ، دليل بر وجوب پوشيدن وجه و كفين نمىشود .\r\nبه علاوه چنين سيره‌اى در زمان پيغمبر و صحابه و در زمان ائمهء اطهار وجود نداشته است . آنچه از زواياى تاريخ به دست مىآيد اين است كه سيرهء مسلمين در قرون اوليهء اسلام با سيرهء آنها در قرون بعدى ، مخصوصاً پس از اختلاط ملت عرب با ملتهاى ديگر و بالاخص پس از تأثر از رسوم و عادات امپراطورى روم شرقى از يك طرف و رسوم ايرانى از طرف ديگر ، بسيار متفاوت بوده است تا آنجا كه براى بسيارى از مورخان غربى كه از متون اسلامى اطلاع صحيحى ندارند اين توهم پيش آمده كه اساساً اسلام دستورى دربارهء پوشش نداده است و همهء اينها از خارج دنياى اسلام به ميان مسلمين سرايت كرده است ، و ما در بخش اول اين كتاب سخنانشان را نقل كرديم ، و البته همان‌طور كه قبلًا تذكر داديم اين سخن ياوه‌اى بيش نيست ؛ اسلام دستورهاى اكيد دربارهء پوشش دارد و فلسفهء خاصى را هم در نظر گرفته است .\r\nدر اينجا تجزّم شده و اسناد داده شده است حجاب وجه و كفين به ملل غيراسلام ، در حالى كه مؤلف در اينجا مدارك تاريخى ارائه نكرده است . البته احتمال آنچه ذكر كرده است بعيد نيست ولى اقرب از اين احتمال ، احتمال اين است كه همان اصل عفاف اسلامى و افضليت ستر وجه و كفين كه شهيد ذكر فرموده است و اصل غيرت اسلامى باعث بر اين امر بوده است .\r\nخلاصه آنكه مؤلف به خاطر تأييد مقصد خود احتمال غلبهء عادات غيراسلامى بر اسلام را ترجيح داده است در حالى كه بهتر بود فعل مسلمين را بر صحت حمل مىكرد .\r\nپاسخ عليهذا ما بايد مسلمين را از پيغمبر افضل بشماريم و غيورتر ! دليل بر عادت بودن و نه اجراى سنت اين است كه در عصرهاى بعد ، از هر گناه كبيره‌اى عظيم‌تر جلوه كرده و مىكند در صورتى كه همين مردم از ارتكاب كبائر پرهيز نداشتند . نام چنين غيرتها را غيرت الهى نتوان گذاشت ، صرفاً تعصب بر عادات است . شما به هر حال خدا را شكر كنيد كه خالى از هرگونه غرض هستيد و به حال نزار مؤلف بيچاره دعا كنيد كه همواره اغراض خود را مىخواهد به هر وسيله شده به\r\n\r\n","description":"","footnote":"","page_name":" 611 ","page_number":611},
  {"content":"\r\n\r\nكرسى بنشاند و هيچ غرض تحرّى حقيقت در او نيست . مخصوصاً التماس دعا دارد .\r\n* * * . صفحهء 527 .\r\nچنان كه قبلًا هم گفتيم پوشش وجه و كفين مرز محبوسيت و عدم محبوسيت زن است و مفهوم حجاب و اثر آن با اضافه كردن و حذف كردن اين قسمت كاملًا عوض مىشود .\r\nاين مطلب صحيح است كه تجويز كشف وجه و كفين به خاطر تسهيل است ولى نه اينكه اين تسهيل به منظور شركت زن در مجامع مردان باشد بلكه در همان معاشرت كه بين زنان خانه‌دار و مردان اجنبى احياناً رخ مىدهد حجاب وجه و كفين زحمت دارد .\r\nپاسخ اتفاقاً در آن حد كه محدود باشد هيچ زحمتى ندارد . سيره و عادت مردم در همين مورد هم بر خلاف بوده است و آن را در حد كفر تلقى مىكردند .\r\n* * * . صفحهء 531 .\r\nدليل سوم از ادلّهء كسانى كه پوشش وجه و كفين را لازم شمرده‌اند روايتى است كه در كتب حديث نقل شده و شهيد ثانى در مسالك به آن استدلال و سپس نقد كرده است .\r\nمضمون روايت اين است :\r\n« در حجة الوداع زنى براى پرسيدن مسأله‌اى خدمت رسول اكرم صلى الله عليه و آله آمد .\r\nفضل بن عباس پشت سر رسول خدا سوار بود . نگاههايى بين آن زن و فضل رد و بدل شد . رسول اكرم متوجه شد كه آن دو به هم خيره شده‌اند و زن جوان به جاى اينكه توجهش به جواب مسأله باشد همهء توجهش به فضل است كه جوانى نورس و زيبا بود . رسول اكرم با دست خود صورت فضل را چرخانيد و فرمود زنى جوان و مردى جوان ، مىترسم شيطان در ميان ايشان پا بنهد . » « 1 »\r\nاين حديث ، عامّى است و حذفش بهتر است و البته همان‌طور كه گفته‌اند بر عدم\r\n\r\n\r\n\r\n\r\n","description":"","footnote":"\r\n( 1 ) . صحيح بخارى ، ج 8 / ص 63\r\n","page_name":" 612 ","page_number":612},
  {"content":"\r\n\r\nوجوب حجاب وجه و كفين ادلّ است .\r\nپاسخ چرا يك حديثِ گويا و مورد استناد فقها حذفش بهتر است ؟ ! مگر آنكه مدعى شويم كه فقه ما مانند كتاب مذهبى هندوها و ائمهء اسماعيلى بايد مستور بماند .\r\n* * * . صفحهء 532 .\r\nيكى ديگر از ادلهء كسانى كه پوشش چهره را لازم دانسته‌اند اين است كه در مورد كسى كه قصد ازدواج دارد اجازه داده شده است كه به چهرهء زنى كه مورد نظر اوست نگاه كند . مفهوم اين حكم اين است كه براى كسى كه قصد ازدواج ندارد نظر كردن جايز نيست .\r\nيكى از ادلّه آيهء جلباب است و مؤلّف آن را ذكر نفرموده است با اينكه در كتب تفسير در ذيل اين آيه بسيار آمده است كه حجاب وجه را نيز ذكر كرده‌اند :\r\n1 . در تفسير كشّاف مىنويسد : معنى «  يُدْنِينَ عَلَيْهِنَّ مِنْ جَلَابِيبِهِنَّ  » يرخينها عليهنّ و يغطّين بها وجوههنّ واعطافهنّ . . .\r\n2 . در مجمع البيان : و قيل الجلباب مقنعة المرئةاى يغطّين جباههن و رؤسهنّ اذا خرجن لحاجة بخلاف الاماء . . . و در بحث لغت مىنويسد : الجلباب خمارالمرئة الّتى يغطّى رأسها و وجهها اذا خرجت لحاجة .\r\n3 . در تفسير صافى : يغطّين وجوههنّ وابدانهنّ بملاخهنّ اذا برزن لحاجة . فقط در تفسير الميزان از تفاسيرى كه در دسترسم بود « وجوه » ندارد . به تفاسير ديگر هم مراجعه شود . آنگاه چه شده است كه مؤلف به اين دليل توجه نكرده است ؟ آيا دلالت آن از روايت عامّيه‌اى كه قبلًا ذكر كرده كمتر است ؟ .\r\nپاسخ از صفحهء 186 تا 196 دربارهء اين آيه بحث شده است و در صفحهء 194 تصريح شده كه مفسران غالباً هدف جملهء «  يُدْنِينَ عَلَيْهِنَّ مِنْ جَلَابِيبِهِنَّ  » را پوشانيدن چهره دانسته‌اند ، يعنى اين جمله را كنايه از پوشيدن چهره دانسته‌اند ( رجوع شود ) . اما اينكه چه شده است كه مؤلف عمداً غفلت مىكند همان است كه مكرر تذكر فرموده‌ايد كه مؤلف غرض خاص دارد ( لابد استفاده از ماهرويان\r\n\r\n","description":"","footnote":"","page_name":" 613 ","page_number":613},
  {"content":"\r\n\r\nو شركت در مجالس بزم ) و هدفش تحرّى حقيقت نبوده . از اين جهت هرجا كه به نفع خود بوده آورده و هر جا كه به نفع خود نديده سكوت كرده است . در عين حال بايد بگوييم تا آنجا كه من يادم هست در هيچ كتاب فقهى نديده‌ام كه آيهء جلباب را جزء ادلّه ذكر كرده باشند . عليهذا اگر غفلتى شده - و خدا خود گواه است كه در وقت نوشتن كتاب توجه به اينكه ممكن است اين آيه هم دليل گرفته شود نداشته‌ام - اين غفلت منحصر به مؤلف اين كتاب نيست ؛ شما خوب بود به مستمسك هم عين همين ايراد را مىگرفتيد و ايشان را هم متهم به حمايت از عامه مىكرديد . با همهء اينها در اينجا اضافه خواهم كرد [ چنان كه در چاپهاى بعدى از سوى استاد اضافه شده است . 
  ]\r\nضمناً اين مطلب بايد يادآورى شود كه در ميان مفسرين فقط عدهء معدودى هستند كه تفسيرشان از نظر بيان معانى لغوى و توجيه معنى آيه ، اجتهادى است . از تفاسيرى كه من مىشناسم كشّاف و مجمع البيان و تا حدى الميزان اينطور است . الميزان در معنى لغات بيشتر متكى به مفردات راغب است كه آن هم يك كتاب محققانه و اجتهادى است . باقى تفاسير صرفاً تقليد از يكديگر است . تفسير صافى در بيان آيات از نظر تفسير لغات عيناً بيضاوى است و در توضيح و تأويل آيات عيناً تفسير قمى و عيّاشى و مجمع است . خود بيضاوى در بعضى موارد كه من توفيق مقابله پيدا كرده‌ام خلاصه‌اى است از تفسير امام فخر و تفسير امام فخر در غير آنچه مربوط به اختلافات اشعرى و معتزلى است تحت تأثير كشّاف است . از اين دو تفسير اجتهادى مجمع البيان عيناً همان‌طور تفسير كرده كه ما كرده‌ايم ؛ فقط كشّاف چيزى گفته كه با گفتهء خودش با آنچه در ذيل آيهء نور گفته معارض است . همان‌طور كه گفتم مطابق آنچه در آن وقت من تحقيق كردم آيهء جلباب قبل از آيهء نور نازل شده است . به علاوه لحن دو آيه هم مىرساند مطلب را . ممكن نيست كه با اينكه قبلًا آيهء نور نازل شده است زنان و دختران پيغمبر و زنان مؤمنين طورى رفتار كنند كه آيهء جلباب نازل شود ؛ ولى هيچ مانعى ندارد كه بعد از نزول آيهء جلباب كه لحن ارشاد دارد ( به حكم علت منصوصه ) آيهء نور نازل شود كه حكمى است مولوى و وجوبى و سخت‌تر و در خطاب ، به زنان و دختران پيغمبر هم تصريح نشده است .\r\n* * *\r\n\r\n","description":"","footnote":"","page_name":" 614 ","page_number":614},
  {"content":"\r\n\r\nصفحهء 537 .\r\nچنان كه مىدانيم جهاد بر زنان واجب نيست مگر وقتى كه شهر و حوزهء مسلمين مورد حمله واقع شود و جنبهء صددرصد دفاعى به خود بگيرد . در اين صورت همان‌طور كه فقها فتوا مىدهند بر زنان نيز واجب مىشود ، ولى در غير اين صورت واجب نيست . در عين حال رسول خدا به برخى از زنان اجازه مىداد كه در جنگها براى كمك به سربازان و مجروحين شركت كنند . قضاياى زيادى در تاريخ اسلام در اين زمينه هست « 1 » در اين كتاب به مدارك اهل سنت اعتماد شده است آنچنانكه گويى جزء مدارك مسلّم اسلامى است .\r\nپاسخ مقصود از مدرك مگر جز اين است كه حديث موثّق باشد ؟ حديث ناموثّق از شيعه هم باشد مردود است و حديث موثّق احياناً اگر از سنى هم باشد مقبول است . به علاوه در هيچ مسأله‌اى در اين كتاب به احاديث اهل سنت اعتماد نشده است بلكه از آنها مانند هر حديث ضعيف ديگر به عنوان تأييد استفاده شده است . مسلّماً هرگاه مسأله‌اى ، هم روايات شيعه و سنى بر آن متطابق باشد و هم فتواها ، بيشتر موجب سكون نفس است .\r\n* * * . صفحهء 540 .\r\nدر باب شركت زنان در اين گونه موارد « 2 » ، در كتب [ شيعه 
  ] روايات ضد و نقيضى وارد شده است .\r\nتعبير « در كتب شيعه » توهين آميز است و اين تعبير سابقه دارد ، در مواردى از سابق اين كتاب نيز يافت مىشود ؛ گويى مؤلف خود را نسبت به شيعه و سنى بىطرف معرفى مىكند .\r\n\r\n\r\n\r\n\r\n","description":"","footnote":"\r\n( 1 ) . رجوع شود به كتب مغازى و سيَر و تواريخ صدر اسلام . ايضاً رجوع شود به صحيح مسلم ج 5 / ص 196 - 197 و سنن ابوداود ج 2 ص 17 و جامع ترمذى ص 247 .\r\n( 2 ) . [ مانند شركت در مجالس عزا و تشييع جنازه و شركت در نماز جمعه و جماعت . 
  ]\r\n","page_name":" 615 ","page_number":615},
  {"content":"\r\n\r\nپاسخ منظور كتب حديث است . اينكه فرموده‌ايد گويى مؤلف بىطرف است ظاهراً با قدرى ارفاق و اغماض است . بايد براى حفظ حريم تشيع كه خوشبختانه اخيراً حساسيت مقدس و بىشائبه و غيرناشى از هيچ سياستى پيدا شده مىفرموديد : « و كمى هم متمايل به آن طرف » و به اين طريق پروندهء « برّه » را تكميل و وظيفهء بازپرسى مقدس را خاتمه يافته تلقى مىفرموديد .\r\n[ در عين حال استاد شهيد تعبير « كتب شيعه » را در چاپهاى بعد تبديل به « كتب حديث » نموده‌اند . 
  ] .\r\n* * * . تعبير « روايات ضد و نقيض » نيز موهن است .\r\nپاسخ حتماً كسانى كه باب « تعادل و تراجيح » را باز كرده و سخن از تعارض اخبار به شكل تناقض يا تضاد گفته‌اند غرضشان اهانت به ائمهء اطهار بوده است . روح امين استرآبادى شاد . هر عامى مىفهمد كه معناى ضد و نقيض بودن روايات تناقض گويى ائمهء دين نيست ، ريشه‌اش به راويان مىرسد نه به ائمه .\r\n* * * . اما صاحب وسائل كه خود محدث متبحرى است باتوجه به مجموع آثار و روايات اسلام مىگويد :\r\n« از مجموع روايات استفاده مىشود كه براى زنان رواست كه براى مجالس عزا يا براى انجام حقوق مردم يا تشييع جنازه بيرون روند و در اين مجامع شركت كنند ، همچنانكه فاطمه عليها السلام و همچنين زنان ائمهء اطهار در مثل اين موارد شركت مىكرده‌اند . پس جمع بين روايات حكم مىكند كه روايات منع را حمل بر كراهت كنيم . » .\r\nبه روايات مراجعه شود ، و جمع صاحب وسائل مورد مناقشه است ، زيرا اگر خروج مكروه بود حضرت فاطمه عليها السلام و زنان ائمهء اطهار عليهم السلام شركت نمىكردند .\r\nپاسخ پس اگر مكروه نيست به طريق اولى حرام هم نيست . هر مكروهى در شرايط خاص ممكن است مباح يا مستحب شود . عليهذا عمل خاص حضرت زهرا در\r\n\r\n","description":"","footnote":"","page_name":" 616 ","page_number":616},
  {"content":"\r\n\r\nشرايط خاص شايد با كراهت ذاتى منافات نداشته باشد ؛ واللَّه اعلم .\r\n* * * . پيغمبر اكرم زنان را اجازه مىداد كه به خاطر حاجتى كه دارند بيرون روند و كار خويش را انجام دهند . سوده ، دختر زمعه ، همسر رسول خدا ، زنى بلندبالا بود . يك شب با اجازهء رسول خدا از خانه به خاطر كارى بيرون آمد . با اينكه شب بود عمربن الخطّاب سوده را به خاطر بلندبالايىاش شناخت . عمر در اين جهت تعصب شديدى داشت و همواره به پيغمبر توصيه مىكرد اجازه ندهد زنانش بيرون روند . عمر با لحن خشنى به سوده گفت : تو خيال كردى كه ما تو را نشناختيم ؟ ! خير شناختيم . پس از اين در بيرون آمدن خود دقت بيشترى بكن . سوده از همان جا مراجعت كرد و ماجرا را به عرض رسول خدا رساند درحالى كه رسول خدا مشغول شام خوردن بود و استخوانى در دستش بود . طولى نكشيد كه حالت وحى بر آن حضرت عارض شد . پس از بازگشت به حالت عادى فرمود :\r\nانَّهُ قَدْ اذِنَ لَكُنَّ أَنْ تَخْرُجْنَ لِحَوائِجِكُنَّ . .\r\nاجازه داده شد به شما اگر حاجتى داريد بيرون رويد « 1 » نقل اين داستان بسيار زننده است . . . درحالى كه حديث از كتب عامه است و پشيزى ارزش ندارد .\r\nپاسخ از قضا نقل اين داستان ضرورى و لازم است . . . داستان معروف رفتن عمر به سر چشمه براى آب برداشتن و . . . را حتماً شنيده‌ايد . همان‌طور كه خواجه نصيرالدين طوسى گفته است بسيارى از افسانه‌ها را مردم فرزانه ساخته و پرداخته‌اند و منظورهاى حكيمانه داشته‌اند . اين افسانه را نيز هر كه پرداخته است در حقيقت « نقد حال ماست اين » . در جامعه‌اى مانند جامعهء ما كه معيارها فقط شعارهاست ، بر روحها و معناها كارى نيست ، و جامعهء ما از نظر شعار . . . ، و برعكس از نظر شعار علوى است و از لحاظ روح و معنى ضدّ علوى . واى به حال كسى كه بخواهد مانند على صراحت و صلابت به خرج دهد و اسلام را بر\r\n\r\n\r\n\r\n\r\n","description":"","footnote":"\r\n( 1 ) . صحيح مسلم ج 7 / ص 6 و صحيح بخارى ج 7 / ص 49 و ج 8 / ص 66\r\n","page_name":" 617 ","page_number":617},
  {"content":"\r\n\r\nمشايخ - آنجا كه تعارض پيدا مىشود - مقدم بدارد و شعارش اين باشد : انَّ الْحَقَّ وَالْباطِلَ لا يُعْرَفانِ بِاقْدارِ الرِّجالِ ، اعْرِفِ الْحَقَّ تَعْرِفْ اهْلَهُ . من خواسته‌ام با ارائهء . . .\r\nآينه به دست خشكه مقدسان بدهم . . . و بفهمند كه از دست امثال آنها چه بر سر مسلمين آمده و مىآيد . آرى جامعهء ما جامعهء شعارهاست نه جامعهء مبادى و حقايق . . .\r\nاين فكر كه زن فقط و فقط بايد در كنج خانه محبوس بماند و حتى با حفظ حريم و رعايت عفاف هم از علم و از هر كمالى الزاماً بايد محروم بماند و كارى جز اطفاء شهوت مرد و خدمتكارى او ندارد . . . كه علاوه بر اينكه با اسلام جور نمىآيد بر ضد عواطف انسانى است . به طوركلى افرادى كه به دين مىگروند و سپس بيرون مىروند از افرادى كه از اول گرايش پيدا نكرده‌اند خشن‌تر و ضد انسان‌تر مىشوند ؛ زيرا دين به حكم نيروى عظيم خود همهء عواطف ديگر انسانى را تحت الشعاع قرار مىدهد و اگر رفت همهء آنها را كه در خود هضم و جذب كرده بود نيز با خود مىبرد . اين است كه افرادى كه زمانى متدين بوده و سپس بىدين شده‌اند از بىدين‌هاى اوّلى خشن‌تر و بىعاطفه‌تر و خطرناكتر مىشوند .\r\nاما خطرناكتر از اين طبقه ، متدينان منحرف شده و كج سليقهء خشكه مقدس‌اند . اين طبقه علاوه بر اينكه عواطف انسانىشان تحت الشعاع عاطفهء دينى قرار گرفته و از تأثير مستقل افتاده ، نيروى دين به حكم اينكه منحرف شده اثر خود را نمىبخشد و از آن طرف چون زايل نشده و به صورت انحرافى كار مىكند به همان قدرت كه مقتضاى نيروى دين است فعال است . اينها ديگر از هر سبع خطرناكتر و وحشتناكترند . تاريخ نشان مىدهد كه بىرحمانه ترين جنگها ، كشتارها ، زجر و شكنجه‌ها به وسيلهء خشكه مقدسان صورت گرفته است .\r\nبزرگترين نمك نشناسىها را اينها انجام مىدهند زيرا  يَحْسَبُونَ أَنَّهُمْ يُحْسِنُونَ صُنْعاً  . جنگهاى صليبى ، جنگهاى خوارج ، حتى فاجعهء كربلا ساختهء دست اين طبقه است . . .\r\n* * * . صفحهء 545 .\r\nاز اين پس پيغمبر يك ماه از زنان خويش دورى جست ، بدان جهت كه رازى را\r\n\r\n","description":"","footnote":"","page_name":" 618 ","page_number":618},
  {"content":"\r\n\r\nحفصه نزد عايشه آشكار كرده بود ( نه بدان جهت كه عمر مىپنداشت كه چون زنان پيغمبر زبان دراز شده بودند و پيغمبر را ناراحت مىكردند و پيغمبر در مقابل آنها سكوت مىكرد . ) .\r\nاگر جهت اين بود نبايد از ساير زنان دورى فرمايد . گناه آنها چه بوده است ؟ ! اساساً اين روايت عامّى است و چرند است .\r\nپاسخ به اصل مراجعه شود . اين حديث براى استناد به آن از نظر اشتمال بر قول و فعل رسول اكرم آورده نشده است ، براى ارائهء خشونت عمرى كه متأسفانه در همهء جهان اسلام اعم از شيعه و سنى ادامه يافته آورده شده است و از آن جهت نقصى ندارد .\r\n* * * . صفحهء 547 .\r\nولى يك عده روايات ديگر وجود دارد كه ممكن است آنها را توصيهء اخلاقى به مردان نسبت به زنان شمرد كه از خطرات تماسهاى مردان با زنان آگاه باشند . صاحب وسائل اين روايات را بر استحباب حمل كرده است . ما قسمت عمدهء آنها را ذكر مىكنيم :\r\nالف . اميرالمؤمنين على عليه السلام به فرزندش امام مجتبى چنين توصيه مىفرمايد :\r\nوَ اكْفُفْ عَلَيْهِنَّ مِنْ ابْصارِهِنَّ بِحِجابِكَ ايّاهُنَّ ، فَانَّ شِدَّةَ الْحِجابِ ابْقى عَلَيْهِنَّ ، وَ لَيْسَ خُروجُهُنَّ بِاشَدَّ مِنِ ادْخالِكَ عَلَيْهِنَّ مَنْ لا يوثَقُ بِهِ عَلَيْهِنَّ وَ انِ اسْتَطَعْتَ انْ لا يَعْرِفْنَ غَيْرَك فَافْعَلْ « 1 » .\r\nتا مىتوانى كارى كن كه زن تو با مردان بيگانه معاشرت نداشته باشد . هيچ چيز بهتر از خانه زن را حفظ نمىكند . همان‌طور كه بيرون رفتن آنان از خانه و معاشرت با مردان بيگانه در خارج خانه برايشان مضر و خطرناك است ، وارد كردن تو مرد بيگانه را بر او در داخل خانه و اجازهء معاشرت در داخل خانه نيز مضر و خطرناك است . اگر بتوانى كارى كنى كه جز تو مرد ديگرى را نشناسند چنين كن .\r\n\r\n\r\n\r\n\r\n","description":"","footnote":"\r\n( 1 ) . نهج البلاغه [ نامهء 31 
  ] وصيت معروف اميرالمؤمنين به امام حسن\r\n","page_name":" 619 ","page_number":619},
  {"content":"\r\n\r\nمضمون اين حديث همان است كه مؤلف در ص 203 « محبوسيت زن » ناميده است .\r\nآرى به درستى معلوم نيست كه مؤلف طرفدار كدام فلسفه است ؟\r\nپاسخ شما كه سالها با او معاشر بوده‌ايد بهتر مىدانيد كه تابع چه فلسفه‌اى است ؟\r\nصهيونيستى ؟ كمونيستى ؟ و . . . به هر حال ضد اسلامى .\r\nاگر ما بوديم و اين جمله ، ترديدى نيست كه محبوسيت است ؛ نه تنها نام محبوسيت دارد ، واقعاً هم محبوسيت است و با آنچه در آيهء كريمه آمده :\r\n«  وَ اللَّاتِي يَأْتِينَ الْفاحِشَةَ مِنْ نِسائِكُمْ . . .   فَأَمْسِكُوهُنَّ فِي الْبُيُوتِ حَتَّى يَتَوَفَّاهُنَّ الْمَوْتُ  » فرق چندانى ندارد ولى يك فقيه مجموع ادلّه را به فرض صحت سند بايد جمع كند . اينكه علما حمل به توصيهء اخلاقى كرده‌اند از اين جهت بوده كه قبول ظاهرش غيرممكن بوده . پس به فرض صحت سند ، ظاهر اين جمله‌ها معرَضٌ عنه اصحاب است . گذشته از همهء اينها من حين تأليف كتاب از جهتى ديگر مايل نبودم كه اين جمله‌ها را نقل كنم ولى ديدم اگر نقل نكنم برخى خيال مىكنند كه من از ذكر دليل مخالف امتناع كرده‌ام . اما آن جهتى كه مايل نبودم بدان جهت نقل كنم بحثى است كه اخيراً در محافل مستشرقين درگرفته و اخيراً در كشور ما هم مطرح شده و قبل از آن در كشورهاى سنى نشين ، و آن مسألهء سنديّت نهج البلاغه است ؛ و از قضا دليل يا يكى از ادلّهء مخالفين ، جمله‌هاى مربوط به زن در وصيت آن حضرت به امام حسن است كه مدعى شده‌اند اين جمله‌ها از عبداللَّه بن مقفّع است . من خود مكرر به دفاع از اين جمله‌ها پرداخته‌ام و گفته‌ام كه به چه دليل كه عبداللَّه بن مقفّع از آن حضرت اقتباس نكرده باشد ؟ اما مىدانيد كه تا در يك سندى مقدم بر سيد رضى و حتى بر عبداللَّه بن مقفّع پيدا نشود ، اثبات و حتى دفاع مشكل است . تقريباً باز در حدود يك ماه پيش شنيدم كه كنفرانسى درباره عبداللَّه بن مقفّع در دانشگاه بوده است و ادعا شده كه برخى از جمله‌هاى نهج البلاغه - و به جمله‌هاى آن حضرت در وصيت به امام حسن دربارهء زن تصريح شده - از ابن مقفّع است . نهج البلاغه كه افتخار ماست نياز شديد دارد به تحقيق سندى ، و خوشبختانه در هند و در عراق يا كشور عربى ديگر ، و در ايران وسيلهء آقا شيخ محمد تقى شوشترى ، مساعى جميله‌اى انجام شده و مىشود در اين زمينه ، و من الآن نمىدانم درخصوص وصيت به حضرت\r\n\r\n","description":"","footnote":"","page_name":" 620 ","page_number":620},
  {"content":"\r\n\r\nامام حسن چه تحقيقى صورت گرفته است ؛ اگر كسى اطلاعى داشته باشد و به من بدهد ممنون مىشوم .\r\nعلت اينكه من مايل نبودم اين جمله‌ها را بياورم ترس از اين بود كه شخصى به سرش بزند و بنويسد كه اين جمله‌ها از مولى نيست و از ابن مقفّع ايرانى است و از بقاياى افكار مجوس است و از اين راه لطمه‌اى به حيثيت نهج البلاغه وارد شود كه به هر حال اكثريت قريب به اتفاق مطالبش براى من قطعى است كه از خود مولى است . به هر حال به فرض اعتبار و صحت سند ، همان‌طور كه گفتم ، ظاهر اين جمله‌ها معرَضٌ عنه اصحاب است ، و ما در فقه ظواهر زيادى داريم كه معرَضٌ عنه است ، يعنى اصل روايت طرح نشده است ، دلالت ظاهرش طرح شده است .\r\nضمناً توجه داشته باشيد كه - آن‌طور كه به خاطر دارم و متأسفانه فعلًا مجال مراجعه ندارم - هيچ فقيهى اين جمله‌ها را ضمن ادلّهء لزوم ستر ذكر نكرده است با اينكه ساير ادلّه را - كه قبلًا نقل كرديم - هر چند مورد قبولشان نبوده نقل كرده‌اند و شايد علت ، ارسال اين جمله‌هاست والّا چنان كه مىدانيم اين جمله‌ها در مرآى و منظر همه بوده است .\r\nاينجا لازم است تذكر دهم كه اگر من براى مدعاى خودم به چنين ادلّه‌اى از قبيل تفسير آيهء جلباب ، حديث « وَ يَرْكَبْنَ ذَواتُ الْفُروجِ السُّروجَ ، وَ عِنْدَها تُشارِكُ الْمَرْأَةُ زَوْجَها فِى التّجارَةِ » و جمله‌هاى وصيتنامه كه هيچ فقيهى اينها را در عرصهء فقه راه نداده است تمسّك مىكردم امثال شما چه به سر من مىآورديد ؟ ! آيا نمىگفتيد اينهمه فقهاى عظيم الشأن آمده و رفته‌اند و اين احاديث و يا اين تفاسير را ديده‌اند و آنقدر قابل اعتنا ندانسته‌اند كه در بحثشان از اينها ياد كنند و تو براى مدعاى خودت مغرضانه به اين تفاسير متروك و احاديث مهجور و متروك و معرضٌ عنه متمسك مىشوى ؟ ! شما خودتان انصاف دهيد ، آيا اگر من چنين كارى كرده بودم مورد اعتراض شديد امثال شما نبودم ؟ آيا تمسك به چنين چيزهايى دليل آن نيست كه ما نمىخواهيم تابع ادلّه باشيم : ما قبلًا به حكم يك عادت يا يك سليقهء شخصى مدعايى را انتخاب كرده‌ايم و آنگاه با تشبّثات ضعيف مىخواهيم مدعاى خود را به كرسى بنشانيم . برعكس ، شما كدام مسألهء فقهى را سراغ داريد كه مانند اين مسأله در اين كتاب ، مستدل اثبات شده باشد ؟\r\n\r\n","description":"","footnote":"","page_name":" 621 ","page_number":621},
  {"content":"\r\n\r\nپس بهتر بود به همان مصلحت انديشىها قناعت مىكرديد و مسأله را از نظر فقهى مورد مناقشه قرار نمىداديد .\r\n* * * . صفحهء 558 .\r\nدر ميان علماى متأخر و معاصر ، حضرت آية اللَّه حكيم دامت بركاته در رسالهء منهاج الصالحين چاپ نهم ، كتاب النكاح ، مسألهء سوم ، فتواى صريح دارند و وجه و كفين را صريحاً استثنا مىكنند .\r\nفراموش نكرده‌ام كه مؤلف نسبت به ايشان چه تعبيرى مىكرد .\r\nپاسخ من كه چنين چيزى يادم نيست . البته من برخى انتقادات داشته‌ام و در نوشته‌هاى خود هم تصريح كرده‌ام كه مراجع ، فوق انتقاد به مفهوم صحيح اين كلمه نيستند ، و معتقد بوده و هستم كه هر مقام غيرمعصومى كه در وضع غيرقابل انتقاد قرار گيرد ، هم براى خودش خطر است و هم براى اسلام . البته تزكيهء نفس نمىكنم  ( وَ ما أُبَرِّئُ نَفْسِي إِنَّ النَّفْسَ لَأَمَّارَةٌ بِالسُّوءِ )  اما اين قدر مىدانم كه همواره زبان خود را از زشتگويى خصوصاً نسبت به طبقهء مراجع ، حتى نسبت به آنهايى كه از آنها به شخص من بدى رسيده است ، حفظ كرده‌ام ؛ ضمن اينكه مانند عوام فكر نمىكنم كه هر كه در طبقهء مراجع قرار گرفت مورد عنايت خاص امام زمان ( عج ) است و مصون از خطا و گناه و فسق است . اگر چنين چيزى بود ، شرط عدالت بلاموضوع بود . به هر حال من كه چنين چيزى يادم نيست و باور هم نمىكنم ، ولى شما مىفرماييد كه فراموش نكرده‌ايد ؛ اميدوارم اشتباه نكرده باشيد . به هر حال خدا فراموش نمىكند .  عِلْمُها عِنْدَ رَبِّي فِي كِتابٍ لا يَضِلُّ رَبِّي وَ لا يَنْسى .  .\r\n* * * . صفحهء 564 .\r\nممكن است نظر من اشتباه باشد .\r\nالبته اشتباه است .\r\n\r\n","description":"","footnote":"","page_name":" 622 ","page_number":622},
  {"content":"\r\n\r\nپاسخ من هرگز خود را فوق اشتباه تصور نمىكنم . به تعبير نهج البلاغه : لَسْتُ بِفَوْقِ انْ اخْطِئَ . به خداوند متعال از خطاهاى خودم پناه مىبرم ؛ ولى هرگز هم حاضر نيستم كه به بهانهء جايزالخطا بودن مرتكب اشتباه بزرگتر بلكه گناه عظيم بشوم . اگر هم اشتباه كنم از اين نوع نخواهد بود كه باورهاى آباء و اجدادى را تحقيق نكرده ، با حقيقت اسلام يكى بدانم . اگر هم اشتباه كنم اشتباه نمىكنم كه هميشه نبايد انتظار داشته باشم كه با گفتن حقيقت دستم را ببوسند و وجوهات بيشترى بدهند . معيار تصحيح اشتباهاتم متون اصلى كتاب و سنت و حكم روشن عقل است نه پسند عوام الناس .\r\n* * * . آنچه مصلحت ايجاب مىكند جز اين نيست كه بايد اين خيال را از سر زنان امروز خارج كنيم كه مىگويند حجاب در عصر حاضر غيرعملى است ؛ ثابت كنيم كه حجاب اسلامى كاملًا منطقى و عملى است .\r\nمنظور كسانى كه مىگويند حجاب در عصر حاضر غيرعملى است اين است كه با تقليد از نظام اجتماعى اروپا نمىسازد ، و منظور مؤلف اين است كه چرا مىسازد ، يعنى مىتوان نظام اجتماعى اروپا را پيروى كرد و در عين حال حجاب اسلامى را حفظ كرد . خلاصه آنكه مخالفين حجاب پيروى از نظام جديد را لازم مىدانند و مؤلف هم تجويز مىكند ؛ و اين خيال خام است . حق اين است كه اين دو نظام با يكديگر سازگار نيست و كوشش مؤلف اثرش اين است كه مردمى را كه در پرتگاه سقوطند يكباره ساقط مىسازد .\r\nپاسخ خدا لعنت كند كسى را كه بخواهد نظام اروپا در ايران عملى شود و خدا لعنت كند مفترى را . از چيزهايى كه من هرگز نزد خداوند متعال از آنها نخواهم گذشت اين افتراهاست ، وَ اللَّهُ خَيْرُ الْحاكِمينَ . سبحان اللَّه ، آيا با اينهمه نقدها و تصريحات ، آن هم نقدهاى عالمانه و منطقى و مستدل از نظامهاى فرنگى و از آن جمله نظام مختلط و عريان فرنگى ، باز هم اين‌طور تهمت مىزنيد ؟ ! اى كاش يك نفر از كسانى كه كارشان استهلاك سهم امام است و بس ، يك دهم اين انتقادها را مىكردند و به فحش قناعت نمىكردند و وظيفهء مرا سبك مىكردند . به هر حال اين است پاداش كسى كه فردى و اجتماعى به مردم ما خدمت كند .\r\n* * *\r\n\r\n","description":"","footnote":"","page_name":" 623 ","page_number":623},
  {"content":"\r\n\r\n[ \r\nخاتمه\r\n
  ] . چنين فكر مىكنم كه اين نسخه را من به شما هبه كرده‌ام ، لهذا به هبهء خودم رجوع مىكنم . كتاب را پس از مطالعه برگردانيد . آنچه بر اين كتاب ايراد گرفته شده است سه نوع است . يك نوع مناقشهء مطلب است از نظر فقهى . من در اين مناقشات هيچ چيز جالب توجهى نيافتم . مطلب در حدودى كه در اين كتاب گفته شده است ، بر مسألهء « ستر » اجماع عموم مسلمين است ، و در مسألهء « نظر » كه در اين كتاب نيز چندان تجزّم نشده است فتواى اكثريت فقهاست ، و در مسألهء « حريم » هم اجماعى است . آنچه مخالف با محتواى اين كتاب است سيرهء جاريهء مسلمين برخى از نقاط است در عصرهاى اخير كه بر خلاف سيرهء قطعيّهء سلف است . نوع ديگر از نوع مصلحت انديشى است كه كتمان ، اصلح از اظهار است ؛ و چنين مصلحت انديشىها را فقط افرادى مىكنند كه از جريان اجتماع بىخبرند و شعاع ديدشان چه از نظر مكان و چه از نظر زمان محدود است . نوع سوم نسبتهايى است كه به نويسنده داده شده است ، و رسيدن به اين حساب با خداى ربّ العالمين و احكم الحاكمين است .\r\n\r\n","description":"","footnote":"","page_name":" 624 ","page_number":624},
  {"content":"\r\n\r\n\r\nاخلاق جنسى\r\n. در .\r\nاسلام و جهان غرب\r\n\r\n","description":"","footnote":"","page_name":" 625 ","page_number":625},
  {"content":"\r\n . \r\n","description":"","footnote":"","page_name":" 626 ","page_number":626},
  {"content":"\r\n\r\n\r\nعلاقهء جنسى يا گناه ذاتى در جهان قديم\r\nبراى ما مسلمانان كه علاقهء دو همسر را به يكديگر يكى از نشانه‌هاى بارز وجود خداوند مىدانيم « 1 » و نكاح را « سنت » و تجرد را يك نوع « شر » حساب مىكنيم ، هنگامى كه مىخوانيم يا مىشنويم بعضى از آيينها علاقهء جنسى را ذاتاً پليد و آميزش جنسى را - ولو با همسر شرعى و قانونى - موجب تباهى و سقوط مىدانند ، دچار تعجب مىشويم .\r\nعجب‌تر آن كه مىگويند دنياى قديم عموماً گرفتار اين وهم بوده است . برتراند راسل ، فيلسوف اجتماعى مشهور معاصر ، مىگويد :\r\n« عوامل و عقايد مخالف جنسيت در اعصار خيلى قديم وجود داشته و بخصوص در هر جا كه مسيحيت و دين بودا پيروز شد عقيدهء مزبور نيز تفوق يافت . وستر مارك مثالهاى زيادى « از اين فكر عجيب مبنى بر اينكه چيز ناپاك و تباهى در روابط جنسى وجود دارد » ذكر مىنمايد .\r\n\r\n\r\n\r\n\r\n","description":"","footnote":"\r\n( 1 ) .  وَ مِنْ آياتِهِ أَنْ خَلَقَ لَكُمْ مِنْ أَنْفُسِكُمْ أَزْواجاً لِتَسْكُنُوا إِلَيْها وَ جَعَلَ بَيْنَكُمْ مَوَدَّةً وَ رَحْمَةً  ( روم / 21 ) يعنى يكى از نشانه‌هاى او اين است كه از خود شما براى شما همسر آفريد تا با او آرام گيريد و ميان شما مهر و محبت قرار داد .\r\n","page_name":" 627 ","page_number":627},
  {"content":"\r\n\r\nدر آن نقاط دنيا نيز كه دور از تأثير مذهب بودا و مسيح بوده است اديان و راهبانى بوده‌اند كه طرفدارى از تجرد مىكرده‌اند ، مانند اسنيتها در ميان يهوديان . . . و بدين طريق يك نهضت عمومى رياضت در دنياى قديم ايجاد شد . در يونان و روم متمدن نيز طريقهء كلبيون جاى طريقهء اپيكور را گرفت . . . افلاطونيان نو نيز به اندازهء كلبيون رياضت طلب بوده‌اند .\r\nاز ايران اين عقيده ( دكترين ) به سمت باختر پخش شد كه ماده عين تباهى است و به همراه آن اين اعتقاد به وجود آمد كه هرگونه رابطهء جنسى ناپاك است و اين عقيده با جزئى اصلاح ، اعتقاد كليساى مسيحيت محسوب گرديد . » « 1 »\r\nاين عقيده قرنها وجدان انبوه عظيمى از افراد بشر را تحت نفوذ ترس‌آور و نفرت‌انگيز خود قرار داده و به عقيدهء روانكاوان نفوذ اين عقيده اختلالات روانى و بيماريهاى روحى فراوانى را موجب شده است كه از اين جهت مانند ندارد .\r\nمنشأ پيدايش اين گونه افكار و عقايد چيست ؟ چه چيز سبب مىشود كه بشر به علاقه و ميل طبيعى خود به چشم بدبينى بنگرد و در حقيقت جزئى از وجود خود را محكوم كند ؟ مطلبى است كه مورد تفسير متفكرين قرار گرفته است و ما اكنون درصدد كاوش در آن نيستيم ؛ مثلًا علل گوناگونى مىتوانند در گرايش بشر به اين گونه افكار و آراء دخيل باشند .\r\nظاهراً علت اينكه فكر پليدىِ « علاقه و آميزش جنسى » در ميان مسيحيان تا اين حد اوج گرفت ، تفسيرى بود كه از به دو تشكيل كليسا از طرف كليسا براى مجرد زيستن حضرت عيسى مسيح صورت گرفت . گفته شد علت اينكه مسيح تا آخر مجرد زيست ، پليدى ذاتى اين عمل است و به همين جهت روحانيين و مقدسين مسيحى شرط وصول به مقامات روحانى را آلوده نشدن به زن در تمام مدت عمر دانستند و « پاپ » از ميان اينچنين افرادى انتخاب مىشود . به عقيدهء ارباب كليسا تقوا ايجاب مىكند كه انسان از ازدواج خوددارى كند . راسل مىگويد :\r\n« در رسالات قدّيسين به دو يا سه توصيف زيبا از ازدواج برمىخوريم ، ولى در\r\n\r\n\r\n\r\n\r\n","description":"","footnote":"\r\n( 1 ) . زناشويى و اخلاق ، ص 25 و 26\r\n","page_name":" 628 ","page_number":628},
  {"content":"\r\n\r\nساير موارد پدران كليسا از ازدواج به زشت ترين صورت ياد كرده‌اند . هدف رياضت اين بوده كه مردان را متقى سازد ، بنابراين ازدواج كه عمل پستى شمرده مىشد بايستى منعدم شود . « با تبر بكارت درخت زناشويى را فرو اندازيد » اين عقيدهء راسخ سن ژروم دربارهء هدف تقدس است . » « 1 »\r\nكليسا ازدواج را به نيت توليد نسل جايز مىشمارد ، اما اين ضرورت ، پليدى ذاتى اين كار را از نظر كليسا از ميان نمىبرد . علت ديگر جواز ازدواج ، دفع افسد به فاسد است ؛ يعنى به اين وسيله از آميزشهاى بىقيد و بند مردان و زنان جلوگيرى مىشود .\r\nراسل مىگويد :\r\n« طبق نظريهء سن پول ، مسألهء توليد نسل هدف فرعى بوده و هدف اصلى ازدواج همان جلوگيرى از فسق بوده است . اين نقش اساسى ازدواج است كه درحقيقت دفع افسد به فاسد شمرده شده است . » « 2 »\r\nكليسا ازدواج را غيرقابل فسخ و طلاق را ممنوع مىشمارد . گفته مىشود كليسا خواسته است بدين وسيله ازدواج را تقديس و از تحقير آن بكاهد . ممكن است علت ممنوعيت طلاق و غيرقابل فسخ بودن ازدواج از نظر كليسا اين باشد كه خواسته است براى كسانى كه از بهشت تجرد رانده شده‌اند جريمه و مجازاتى قائل باشد .\r\nچنان كه مىدانيم عقايد تحقيرآميز راجع به خود زن در ميان ملل و اقوام قديم مبنى بر اين كه زن انسان كامل نيست ، برزخى است ميان انسان و حيوان ، زن داراى نفس ناطقه نيست ، زن به بهشت هرگز راه نخواهد يافت و امثال اينها زياد وجود داشته است .\r\nاين عقايد و آراء تا آنجا كه از حدود ارزيابى زن تجاوز نمىكند ، اثر روانى غير از احساس غرور در مرد و احساس حقارت در زن ندارد . اما عقيدهء پليدى علاقه و آميزش جنسى مطلقاً ، روح زن و مرد را متساوياً آشفته مىسازد و كشمكش جانكاهى ميان غريزهء طبيعى از يك طرف و عقيدهء مذهبى از طرف ديگر به وجود مىآورد .\r\n\r\n\r\n\r\n\r\n","description":"","footnote":"\r\n( 1 ) . همان ، ص 30\r\n( 2 ) . همان ، ص 31\r\n","page_name":" 629 ","page_number":629},
  {"content":"\r\n\r\nناراحتيهاى روحى كه عواقب وخيمى بار مىآورد همواره از كشمكش ميان تمايلات طبيعى و تلقينات مخالف اجتماعى پيدا مىشود . از اين جهت است كه اين مسأله فوق العاده مورد توجه محافل روانشناسى و روانكاوى قرار گرفته است .\r\nباتوجه به نكات فوق ، منطق عالى اسلام فوق العاده جلب توجه مىكند . در اسلام كوچكترين اشاره‌اى به پليدى علاقهء جنسى و آثار ناشى از آن نشده است . اسلام مساعى خود را براى تنظيم اين علاقه به كار برده است . از نظر اسلام روابط جنسى را فقط مصالح اجتماعى حاضر يا نسل آينده محدود مىكند و در اين زمينه تدابيرى اتخاذ كرده است كه منجر به احساس محروميت و ناكامى و سركوب شدن اين غريزه نگردد .\r\nمتأسفانه دانشمندانى امثال برتراند راسل كه از عقايد مسيحيت و بودايى و غيره در اين زمينه انتقاد مىكنند ، دربارهء اسلام سكوت مىنمايند . راسل در كتاب زناشويى و اخلاق همين قدر مىگويد :\r\n« كليهء بانيان مذاهب به استثناى محمد و كنفوسيوس - اگر بتوان مسلك او ( كنفوسيوس ) را مذهب ناميد - توجهى به اصول سياسى و اجتماعى نداشته و كوشيده‌اند تكامل روح را از راه اشراق ، تفكر و فنا فراهم كنند . » « 1 »\r\nبه هر حال از نظر اسلام علاقهء جنسى نه تنها با معنويت و روحانيت منافات ندارد ، بلكه جزء خوى و خلق انبياست . در حديثى مىخوانيم : « مِنْ اخْلاقِ الْانْبِياءِ حُبُّ النِّساءِ » « 2 » . رسول اكرم صلى الله عليه و آله و ائمهء اطهار عليهم السلام ، طبق آثار و روايات فراوان كه رسيده است ، محبت و علاقهء خود را به زن در كمال صراحت اظهار مىكرده‌اند و برعكس ، روش كسانى را كه ميل به رهبانيت پيدا مىكردند سخت تقبيح مىنمودند .\r\nيكى از اصحاب رسول اكرم به نام عثمان بن مظعون كار عبادت را به جايى رسانيد كه همهء روزها روزه مىگرفت و همه شب تا صبح به نماز مىپرداخت . همسر\r\n\r\n\r\n\r\n\r\n","description":"","footnote":"\r\n( 1 ) . همان ، ص 86\r\n( 2 ) . وسايل ، ج 3 / ص 3\r\n","page_name":" 630 ","page_number":630},
  {"content":"\r\n\r\nوى جريان را به اطلاع رسول اكرم رسانيد . رسول اكرم در حالى كه آثار خشم از چهره‌اش هويدا بود از جا حركت كرد و پيش عثمان بن مظعون رفت و به او فرمود :\r\n« اى عثمان ! بدان كه خدا مرا براى رهبانيت نفرستاده است . شريعت من شريعت فطرى آسانى است . من شخصاً نماز مىخوانم و روزه مىگيرم و با همسر خودم نيز آميزش مىكنم . هركس مىخواهد از دين من پيروى كند بايد سنت مرا بپذيرد .\r\nازدواج و آميزش زن و مرد با يكديگر جزء سنتهاى من است . » .\r\nمطالبى كه دربارهء پليدى علاقهء جنسى و آثار ناشى از آن گفتيم مربوط به گذشتهء دنياى غرب بود . دنياى غرب در زمان حاضر در زمينهء اخلاق جنسى نسبت به گذشته به اصطلاح يك دور 180 درجه‌اى زده است ؛ امروز همه سخن از تقديس و احترام علائق و روابط جنسى و لزوم آزادى و برداشتن هر قيد و بندى در اين زمينه است . در گذشته آنچه گفته شده است ، به نام دين بوده و امروز نقطهء مقابل آنها به نام علم و فلسفه پيشنهاد مىشود .\r\nبدبختانه ما از ضرر افكار قديم غربيها با همهء ضعيف بودن وسايل ارتباطى ميان اقوام و ملل مصون نمانديم و كم و بيش در ميان ما رخنه كرد ، اما افكار جديدشان در اوضاع و احوال حاضر سيل آسا به سوى ما روان است . در قسمت دوم اين بحث ، دربارهء افكار جديدى كه در زمينهء اخلاق جنسى در جهان پيدا شده بحث مىشود .\r\n\r\n","description":"","footnote":"","page_name":" 631 ","page_number":631},
  {"content":"\r\n . \r\n","description":"","footnote":"","page_name":" 632 ","page_number":632},
  {"content":"\r\n\r\n\r\nاخلاق جنسى\r\nدر صفحات گذشته بحث مختصرى در اطراف عقيدهء رايج جهان قديم به پليدى ذاتى روابط جنسى مطلقاً ، و تأثير سوء عميق اين عقيده در آشفته ساختن ضمير بشر ايراد و به منطق عالى خدايى اسلام در اين زمينه اشاره شد . در اين صفحات آراء و عقايد متفكرين جديد در اين زمينه كه درست در نقطهء مقابل اسلاف خودشان است مورد بحث و تحقيق قرار مىگيرد .\r\nاخلاق جنسى قسمتى از اخلاق به معنى عام است ؛ شامل آن عده از عادات و ملكات و روشهاى بشرى است كه با غريزهء جنسى بستگى دارد . حياء زن از مرد ، غيرت ناموسى مرد ، عفاف و وفادارى زن نسبت به شوهر ، ستر عورت ، ستر بدن زن از غيرمحارم ، منع زنا ، منع تمتع نظرى و لمسى از غيرهمسر قانونى ، منع ازدواج با محارم ، منع نزديكى با زن در ايام عادت ، منع نشر صور قبيحه ، تقدس يا پليدى تجرد جزء اخلاق و عادات جنسى به شمار مىروند . اخلاق جنسى به حكم قوّت و قدرت فوق العادهء غريزه - كه اين قسمت از اخلاق بشرى وابسته به آن است - همواره مهمترين بخشهاى اخلاق به شمار مىرفته است . ويل دورانت مىگويد :\r\n« سر و سامان بخشيدن به روابط جنسى هميشه مهمترين وظيفهء اخلاق به شمار\r\n\r\n","description":"","footnote":"","page_name":" 633 ","page_number":633},
  {"content":"\r\n\r\nمىرفته است ، زيرا غريزهء توليد مثل نه تنها در حين ازدواج بلكه قبل و بعد از آن نيز مشكلاتى فراهم مىآورد و درنتيجهء شدت و حدّت همين غريزه و نافرمان بودن آن نسبت به قانون و انحرافاتى كه از جادهء طبيعى پيدا مىكند ، بى نظمى و اغتشاش در سازمانهاى اجتماعى توليد مىشود . » « 1 »\r\nنخستين بحث علمى و فلسفى كه در اينجا به ميان مىآيد اين است كه سرچشمهء اين اخلاق چيست ؟ چطور شد كه مثلًا خصيصهء حيا و عفت در زن پيدا شد ؟ چرا مرد در مورد زن خود غيرت مىورزد ؟ آيا اين غيرت همان حسادت معمولى است كه بشر آن را در همه جا محكوم كرده و استثنائاً در اين يك مورد آن را پسنديده مىداند يا چيز ديگر است ؟ اگر همان حسادت است ، علت استثنا چيست و اگر چيز ديگر است چگونه مىتوان آن را توضيح داد ؟ همچنين منشأ زشت شمردن كشف عورت ، فحشاء ازدواج با محارم و غيره چيست ؟ آيا سرچشمهء اينها خود فطرت و طبيعت است ؟ آيا فطرت و طبيعت براى اينكه به هدفهاى خود نائل آيد و به زندگى بشر - كه طبعاً اجتماعى است - نظام بدهد اين احساسات و عواطف را در بشر نهاده است يا علل ديگرى در كار بوده و در طول تاريخ در روحيهء بشر اثر كرده تا تدريجاً جزء ضمير اخلاقى بشر قرار گرفته است ؟ .\r\nاگر سرچشمهء اين اخلاق طبيعت و فطرت است چرا اقوام ابتدائى و اقوام وحشى زمان حاضر كه هنوز مانند اقوام ابتدائى زندگى مىكنند اين خصايص را لااقل به شكلى كه انسان متمدن دارد ندارند ؟ و به هر حال ، اصل و منشأ هرچه باشد و گذشتهء بشريت به هر نحو بوده است ، امروز چه بايد كرد ؟ بشر در زمينهء اخلاق جنسى چه راهى را بايست پيش بگيرد كه به سر منزل سعادت نائل آيد ؟ آيا اخلاق جنسى قديم را بايد حفظ كرد و يا بايد آن را درهم ريخت و اخلاق نوين جايگزين آن ساخت .\r\nويل دورانت با اينكه ريشهء اخلاق را نه طبيعت بلكه پيشامدهايى كه احياناً تلخ و ناگوار و ظالمانه بوده است مىداند ، مدعى است كه اين اخلاق هر چند معايبى دارد اما چون مظهر انتخاب اصلح در مسير تكامل است ، بهتر اين است حفظ شود . وى دربارهء\r\n\r\n\r\n\r\n\r\n","description":"","footnote":"\r\n( 1 ) . تاريخ تمدن ، ج 1 / ص 69\r\n","page_name":" 634 ","page_number":634},
  {"content":"\r\n\r\nاحترام بكارت و مسألهء حيا و احساس شرم مىگويد :\r\n« عادات و سنن اساسى قديمى اجتماع نمايندهء انتخاب طبيعى است كه انسان در طى قرون متوالى پس از گذشتن از اشتباهات بىشمار كرده و به همين جهت بايد گفت با وجود آنكه احترام بكارت و احساس شرم از امور نسبى هستند و با وضع ازدواج از راه خريدارى زن ارتباط دارند و سبب بيماريهاى عصبى مىشوند ، پاره‌اى فوايد اجتماعى دارند و براى مساعدت در بقاى جنس ، يكى از عوامل به شمار مىروند . » « 1 »\r\nفرويد و اتباع وى عقيدهء ديگرى دارند ، مدعى هستند كه اخلاق كهن را در امور جنسى بايد واژگون كرد و اخلاق جديدى را جايگزين آن نمود . به عقيدهء فرويد و اتباع وى اخلاق جنسى كهن براساس محدوديت و ممنوعيت است و آنچه ناراحتى بر سر بشر آمده است ، از ممنوعيتها و محروميتها و ترسها و وحشتهاى ناشى از اين ممنوعيتها كه در ضمير باطن بشر جايگزين گشته ، آمده است .\r\nبرتراند راسل نيز در اخلاق نوينى كه پيشنهاد مىكند ، همين مطلب را اساس قرار مىدهد . او به عقيدهء خود در زمينهء اخلاق جنسى از منطقى دفاع مىكند كه در آن احساساتى از قبيل احساس شرم ، احساس عفاف و تقوا ، غيرت ( حسادت از نظر او ) و هيچ گونه احساس ديگرى از اين گونه كه وى و امثال او آنها را « تابو » مىخوانند وجود نداشته باشد ، معانى و مفاهيمى از قبيل زشتى ، بدى ، رسوايى در آن راه نيابد ، فقط متكى به عقل و تفكر بوده باشد . محدوديت جنسى را فقط آن قدر مىپذيرد كه در مورد ممنوعيتهاى غذايى قابل پذيرش است . وى در كتاب جهانى كه من مىشناسم در فصل مربوط به « اخلاق تابو » در پاسخ پرسشى كه از وى مىشود به اينكه « آيا هيچ گونه پند و اندرزى براى كسانى كه بخواهند دربارهء امور جنسى خطمشى درست و عاقلانه‌اى در پيش گيرند داريد ؟ » مىگويد :\r\n« . . . بالأخره لازم است كه مسألهء اخلاق جنسى را هم مانند ساير مسائل مورد\r\n\r\n\r\n\r\n\r\n","description":"","footnote":"\r\n( 1 ) . همان ، ج 1 / ص 74\r\n","page_name":" 635 ","page_number":635},
  {"content":"\r\n\r\nبررسى قرار دهيم . اگر از انجام عملى زيانى متوجه ديگران نشود دليلى نداريم كه ارتكاب آن را محكوم كنيم . . . » « 1 »\r\nدر پاسخ پرسش ديگر به اينكه « بنا به عقيدهء شما بايد هتك عصمت را محكوم ساخت ، ولى شما اعمال منافى عفت معمولى را چنانچه خسارتى بار نياورد محكوم نمىكنيد » مىگويد :\r\n« بله ، همين‌طور است . ازالهء عصمت ( بكارت ) يك تجاوز جسمى در ميان افراد است اما اگر با مسائل اعمال منافى عفت مواجه شديم آن وقت بايد موقعيت را در نظر گرفت و ملاحظه كرد در چنين موقعيت حساس دلايلى براى ابراز مخالفت وجود دارد يا نه . » « 2 »\r\nما فعلًا وارد اين بحث نمىشويم كه آيا احساساتى از قبيل حيا و غيره - كه امروز « اخلاق جنسى » ناميده مىشوند - ريشهء فطرى و طبيعى دارد يا ندارد ؟ زيرا اين بحث دامنهء درازى دارد ؛ همين قدر مىگوييم اين توهم پيش نيايد كه واقعاً علوم به آنجا رسيده كه ريشهء اين مسائل را به دست آورده است . آنچه در اين زمينه‌ها گفته شده جز يك عده فرضها و تخمينها نيست و خود فرض كننده‌ها به هيچ وجه وحدت نظر ندارند .\r\nمثلًا فرويد منشأ پيدايش احساس حيا را چيزى مىداند ، راسل چيز ديگر ، ويل دورانت چيز ديگر ، كه ما براى پرهيز از اطاله از ذكر آنها خوددارى مىكنيم . علت اصلى تمايل اين افراد به غيرطبيعى بودن اين احساسات ، عدم موفقيت براى توجيه صحيح اين احساسات است .\r\nما فرض مىكنيم اين احساسات هيچ گونه [ توجيه 
  ] طبيعى ندارد و مىخواهيم مانند هر امر قراردادى ديگر بر مبناى مصالح فرد و اجتماع و سعادت بشريت براى اينها تصميم بگيريم ، ببينيم منطق و تعقل به ما چه مىگويد ؟ آيا منطق و تعقل ايجاب مىكند براى بازيافتن كامل سلامت روان و براى رسيدن اجتماع به حداكثر مسرت و\r\n\r\n\r\n\r\n\r\n","description":"","footnote":"\r\n( 1 ) . جهانى كه من مىشناسم ، ص 68\r\n( 2 ) . همان\r\n","page_name":" 636 ","page_number":636},
  {"content":"\r\n\r\nسعادت تمام قيود و حدود و ممنوعيتهاى اجتماعى را بشكنيم ؟ يا خير ، مقتضاى منطق و تعقل اين است كه با سنن و خرافاتى مبتنى بر پليدى علاقهء جنسى مبارزه كنيم و در عين حال موجبات طغيان و عصيان و ناراحتى غريزه را به نام « آزادى » و « پرورش آزادانه » فراهم نكنيم .\r\nطرفداران اخلاق جنسى نوين نظرات خود را بر سه اصل مبتنى كرده‌اند :\r\n1 . آزادى هر كسى تا آنجا كه مخل به آزادى ديگران نباشد بايد محفوظ بماند .\r\n2 . سعادت بشر در گرو پرورش تمام استعدادهايى است كه در وجود وى نهاده شده است . خودپرستى و بيماريهاى ناشى از آن مربوط به آشفتگى غرايز است . آشفتگى غرايز از آنجا ناشى مىشود كه ميان غرايز تبعيض شود ، بعضى ارضاء و اشباع و بعضى ديگر همچنان ارضاء نشده باقى بمانند . عليهذا براى اينكه انسان به سعادت زندگى نائل آيد بايد تمام استعدادهاى او را متساوياً پرورش و توسعه داد .\r\n3 . رغبت بشر به يك چيز ، در اثر اقناع و اشباع كاهش مىيابد و در اثر امساك و منع فزونى مىگيرد . براى اينكه بشر را از توجه دائم به امور جنسى و عوارض ناشى از آن منصرف كنيم ، يگانه راه صحيح آن است كه هرگونه قيد و ممنوعيتى را از جلو پايش برداريم و به او آزادى بدهيم . شرارتها و كينه هاو انتقامها همه ناشى از اخلاق خشن جنسى است .\r\nاينهاست اصولى كه اخلاق نوين جنسى را بر آنها نهاده‌اند و ما بايد ان شاء اللَّه مواد پيشنهادى اين مكتب نوين را با بحث و تحقيق كافى در اصول سه گانهء فوق مورد بررسى قرار دهيم .\r\n\r\n","description":"","footnote":"","page_name":" 637 ","page_number":637},
  {"content":"\r\n\r\n\r\nتحليل و انتقاد از اخلاق نوين جنسى\r\nوعده داديم كه اصولى را كه اخلاق نوين جنسى بر روى آنها پايه گذارى شده است تحليل و انتقاد كنيم ، ولى به نظر مىرسد قبل از بيان انتقادات طرفداران اين سيستم اخلاقى نسبت به اخلاق كهن جنسى و بيان مواد جديدى كه در زمينهء اصلاح اخلاق جنسى پيشنهاد مىكنند ، انتقاد از اصول نامبرده چندان مفيد نخواهد بود .\r\nممكن است افرادى كه اطلاع كافى ندارند طرح مباحث بالا را چندان لازم و مفيد ندانند اما به نظر ما بحث در اين گونه مسائل در اجتماع حاضر بسيار ضرورت دارد ، نه تنها از آن جهت كه افكار فلاسفه و مفكّرين معروف و مشهورى را به خود جلب كرده است ، بلكه از آن نظر كه اين افكار در ميان طبقهء جوان در حال پيشرفت و توسعه است و چه بسا جوانانى هستند كه سرمايهء فكرىشان وافى نيست كه به بررسى منطقى اين مسائل بپردازند ؛ ممكن است شخصيت و شهرت صاحبان اين افكار آنها را تحت نفوذ و تأثير خود قرار دهد و عقيده پيدا كنند كه اين سخنان صددرصد مطابق با منطق است .\r\nبه نظر ما ضرورت دارد خوانندگان محترم را در جريان بگذاريم و آگاه كنيم كه افكارى كه در اين زمينه از غرب برخاسته و جوانان ما تازه با الفباى آن آشنا شده‌اند و احياناً تحت عنوانهاى مقدسى نظير آزادى و مساوات با جان و دل آنها را مىپذيرند به كجا منتهى مىشود ؟ آخرِ اين خط سير كجاست ؟ آيا اجتماع بشر قادر خواهد بود در\r\n\r\n","description":"","footnote":"","page_name":" 638 ","page_number":638},
  {"content":"\r\n\r\nاين مسير گام بردارد و راه خود را ادامه دهد يا اينكه اين كلاهى است كه براى سر بشر خيلى بزرگ است ، اين راهى است كه ادامه دادن آن جز فناى بشريت چيزى دربرندارد ؟ .\r\nاز اين رو ما لازم مىدانيم كه در اينجا - ولو به نحو اختصار - اين مسائل را طرح كنيم و البته تفصيل كامل آنها را در جاى ديگر ذكر خواهيم كرد « 1 » مدعيان اصلاح اخلاق جنسى ادعا مىكنند كه اخلاق كهن جنسى علل و اسباب و سرچشمه‌هايى داشته است كه اكنون از ميان رفته يا در حال از ميان رفتن است ؛ اكنون كه آن علل در كار نيست دليل ندارد كه ما باز هم اين سيستم اخلاقى را كه احياناً توأم با خشونت هم بوده است ادامه دهيم .\r\nبعلاوه امورى كه منشأ پيدايش اين اخلاق شده جرياناتى جاهلانه و يا ظالمانه بوده است كه با آزادى و عدالت و حيثيت ذاتى انسانى منافات دارد . عليهذا به خاطر انسانيت و عدالت هم كه باشد ، بايد با اين اخلاق مبارزه كرد .\r\nمىگويند اخلاق كهن جنسى را امور ذيل به وجود آورده است : مالكيت مرد نسبت به زن ، حسادت مردان ، كوشش مرد براى اطمينان به پدرى خود ، اعتقادات مرتاضانه و راهبانه به پليدى ذاتى رابطهء جنسى ، احساس پليدى زن نسبت به خود به واسطهء عادت ماهانهء زنانه و پرهيز مرد از او در اين مدت ، مجازاتهاى شديدى كه زن در طول تاريخ از ناحيهء مرد ديده است ، و بالأخره عوامل اقتصادى كه زن را همواره نيازمند به مرد مىكرده است . اين علل و اسباب - چنان كه واضح است - يا ريشهء تعدى و ستمگرى دارد و يا از خرافات ناشى شده است و شرايط محدود زندگىِ آن وقت چنين ايجاب مىكرده است . اكنون كه مالكيت مرد نسبت به زن از ميان رفته است ، اطمينان پدرى را از راه استفاده از داروهاى ضدآبستنى - كه در اثر پيشرفت طب پيدا شده - بدون به كار بردن روشهاى خشونت آميز قديم مىتوان به دست آورد ، عقايد مرتاضانه و راهبانه به سوى زوال و نيستى مىرود ، احساس پليدى عادت زنانه را با بالابردن سطح معلومات و تفهيم اينكه يك عمل سادهء وظايف الاعضايى بيش نيست مىتوان از بين برد ، دوران آن مجازاتهاى سخت و شديد هم ديگر سپرى شده است ، عوامل\r\n\r\n\r\n\r\n\r\n","description":"","footnote":"\r\n( 1 ) . كتاب نظام حقوق زن در اسلام كه در دست تأليف است .\r\n","page_name":" 639 ","page_number":639},
  {"content":"\r\n\r\nاقتصادى كه زن را اسير مىكرد ديگر وجود ندارد و زن امروز استقلال اقتصادى خود را بازيافته است ، بعلاوه دولت تدريجاً دستگاههاى خود را بسط مىدهد و زن را در ايام باردارى و زايمان و شيردادن تحت حمايت خود قرار مىدهد و او را از مرد بىنياز مىكند و درحقيقت دولت جانشين پدر مىشود ، حسادتها را با تمرينهاى اخلاقى بايد از ميان برد ؛ با وجود اينها ديگر لزومى ندارد ما همچنان به اين اخلاق كهن بچسبيم .\r\nاين است انتقادات و خرده گيرىهايى كه بر اخلاق كهن جنسى گرفته مىشود و اين است دلايلى كه ايجاب مىكند حتماً رفرمى در اين بخش از اخلاق بشرى صورت گيرد .\r\nاكنون ببينيم چه موادى در اين سيستم اخلاقى پيشنهاد مىشود . البته از اول بايد توجه داشته باشيد كه همهء اين مواد اصلاحى بر محور شكستن قيود كهن و رفع منعها و محدوديتهاى قانونى گذشته مىچرخد .\r\nاولين موضوعى كه مورد توجه قرار گرفته است كاميابى آزادانهء زنان و مردان از معاشرتهاى لذت بخش جنسى است و به عبارت ديگر آزادى عشق است ؛ مىگويند زن و مرد نه تنها قبل از ازدواج بايد از معاشرتهاى لذت بخش آزادانهء جنسى بهره مند باشند بلكه ازدواج نيز نبايد مانعى در اين راه به شمار آيد ، زيرا فلسفهء ازدواج و انتخاب همسر قانونى اطمينان پدر است به پدرى خود نسبت به فرزندى كه از زن معينى به دنيا مىآيد ؛ اين اطمينان را با به كاربستن داروهاى ضدآبستنى - كه مخصوصاً پيشرفت طب امروز آنها را به بشر ارزانى داشته است - مىتوان به دست آورد . بنابراين هر يك از زن و مرد مىتوانند علاوه بر همسر قانونى عشّاق و معشوقه‌هاى فراوانى داشته باشند . زن مكلف است كه در حين آميزش با عشّاق خود از داروى ضدآبستنى استفاده كند و مانع پيدايش فرزند او گردد ، ولى هرگاه تصميم گرفت كه صاحب فرزند گردد الزاماً بايد از همسر قانونى خود استفاده كند .\r\nكمونيسم جنسى تنها از آن نظر قابل عمل نيست كه رابطهء نسلى را ميان پدران و فرزندان قطع مىكند . بشر از اعتماد نسلى نمىتواند صرف نظر كند ؛ هر پدرى مىخواهد فرزند خود را بشناسد و هر فرزندى مىخواهد بداند از كدام پدر پيدا شده است .\r\nفلسفهء ازدواج و انتخاب همسر قانونى همين است و بس . اختصاص جنسى را به\r\n\r\n","description":"","footnote":"","page_name":" 640 ","page_number":640},
  {"content":"\r\n\r\nهمين اندازه بايد محدود كرد و با تأمين رابطهء نسلى به وسيلهء فوق موجبى براى تحديد بيشتر وجود ندارد .\r\nبرتراند راسل مىگويد :\r\n« جلوگيرى وسايل ( وسايل ضد آبستنى ) توليد نسل را ارادى كرده و آن را از صورت يك نتيجهء اجتناب ناپذير روابط بيولوژيك ( توليد قهرى فرزند در اثر آميزش ) بيرون آورده است . به دلايل متعدد اقتصادى كه در فصول پيش شرح داديم محتملًا پدر براى تربيت و اعاشهء اطفال ، كمتر اهميت خواهد داشت . بنابراين دليلى نيست كه مادرى براى پدرىِ اطفال خود همان مردى را انتخاب كند كه خاطرش را براى عاشقى و رفاقت مىخواهد . مادرِ آينده ممكن است شانه از زير اين تعهد خالى كند بدون آنكه لطمه‌اى به سعادت او وارد شود . براى مردان انتخاب مادرِ اطفال خود از اين هم آسانتر و ساده‌تر خواهد بود . كسانى كه مانند من معتقدند كه روابط جنسى فقط هنگامى مسألهء اجتماعى ( و قابل تحديد ) محسوب مىشود كه طفلى به وجود آيد ، بايد مثل من اين دو نتيجه را بگيرند : اولًا عشق بدون بچه آزاد است ، و ثانياً ايجاد اطفال بايد تحت مقرراتى شديدتر از آنچه امروز هست قرار گيرد . » « 1 »\r\nراسل بعداً به حل يك مشكل اجتماعى ديگر نيز مىپردازد و آن مشكل بهبود نژاد بشر است ؛ مىگويد :\r\n« وقتى روابط جنسى بر اين اساس قرار گرفت ، اجتماع مىتواند فقط به زنان و مردان معينى كه از لحاظ شخصى و ارثى واجد شرايطى باشند اجازهء توليد نسل بدهد . آن زنى كه پروانهء توليد نسل دارد ، از مردانى كه از لحاظ ارثى ارجح شناخته شوند براى تخم گيرى و توليد نسل استفاده مىكند ، در حالى كه مردان ديگرى كه عشّاق خوبى خواهند بود از حق پدرى محروم خواهند بود . » « 2 »\r\n\r\n\r\n\r\n\r\n","description":"","footnote":"\r\n( 1 ) . زناشويى و اخلاق ، ص 122\r\n( 2 ) . همان ، ص 123\r\n","page_name":" 641 ","page_number":641},
  {"content":"\r\n\r\nراسل كم كم به گفته‌ها و پيشنهادهاى خود جنبهء اخلاقى نيز مىدهد و به اندرز و موعظه مىپردازد . چون معتقد است يكى از ريشه‌هاى اخلاق جنسى كهن حسادت است مردان و زنان را به ترك حسادت توصيه مىكند ، مىگويد :\r\n« در طريقى كه من پيشنهاد مىكنم ، راست است كه زوجين را از وفادارى نسبت به يكديگر مبرّا مىدارم اما در عوض ، تكليف دشوار منكوب كردن حسادت را به عهده‌شان مىگذارم . يك زندگى هشيارانه بدون تسلط بر نفس غيرممكن است . در اين صورت بهتر است يك احساس شديد و مزاحم را چون حسادت تحت انتظام درآوريم و نگذاريم مانع نموّ عمومى احساسات عاشقانه بشود . اشتباه اخلاق قديمى در آن نيست كه كفّ نفس را توجيه مىكند ، بلكه در آن است كه در مورد استعمال آن اشتباه مىنمايد . » .\r\nمقصود راسل اين است كه قدما از لحاظ اخلاقى به كفّ نفس توصيه مىكردند ، من نيز به كفّ نفس توصيه مىكنم ، اما نظر قدما در كفّ نفس بر اين بود كه غريزهء جنسى محدود گردد و نظر من به اين است كه جلوى حسادت در امر جنسى - كه نامش را « غيرت » گذاشته‌اند - گرفته شود . مردان آنگاه كه با عشقبازيهاى همسران خود مواجه مىشوند و احساس ناراحتى مىكنند بايد كفّ نفس و اغماض كنند ، مزاحم آنها نشوند ، بلكه از آن مردان بيگانه كه همسر محبوب آنها را خوشحال و مسرور كرده‌اند شكرگزار باشند ! هم او مىگويد :\r\n« ايجاد فرزندان بايد فقط در ازدواج صورت گيرد و روابط بيرون از ازدواج به وسايل مختلف خنثى گردد ، و شوهران هم نسبت به عشّاق همان قدر غمض عين داشته باشند كه شرقيان نسبت به غلامان خنثى ( مقصود غلامان اخته و خواجه سرايان است ) « 1 » داشتند . اشكال اساسى اين طريق ، اطمينان اندكى است كه به وسايل ضدآبستنى از يك طرف و صميميت زنان از طرف ديگر ( كه از عشّاق خود باردار نشوند و به ريش شوهر نبندند ) « 2 » مىتوان داشت ، اما اين اشكال با مرور زمان\r\n\r\n\r\n\r\n\r\n","description":"","footnote":"\r\n( 1 ) [ جملات داخل پرانتز از استاد است . 
  ]\r\n( 2 ) [ جملات داخل پرانتز از استاد است . 
  ]\r\n","page_name":" 642 ","page_number":642},
  {"content":"\r\n\r\nكاهش خواهد يافت . » .\r\nرفرم و اصلاح ! به همين جا خاتمه پيدا نمىكند ؛ موضوعات ديگرى نظير ستر عورت ، ممنوعيت ازدواج با محارم ، نشر صور قبيحه ، استمناء ، تمايل به همجنس ، سقط جنين ، آميزش در ايام عادت و امثال اينها نيز مورد بحث قرار مىگيرد . بعضى از اين موضوعات از قبيل لزوم ستر عورت و منع نشر صور به اصطلاح قبيحه صريحاً مورد انتقاد قرار گرفته و بعضى ديگر از قبيل استمناء از حوزهء اخلاق خارج دانسته شده است و در قلمرو طب به شمار آمده است ؛ احياناً از نظر طبى اگر غيرمجاز شناخته مىشود ، كسى كه به سلامت خود علاقه‌مند است آن را ترك مىكند ؛ به هر حال نمىتواند ممنوعيت اخلاقى داشته باشد ! .\r\nاكنون نوبت آن است كه ما اصول اساسى و اركان اصلى اين سيستم اخلاقى را كه قبلًا بيان كرديم دقيقاً بررسى كنيم ، سپس فلسفهء اخلاق جنسى اسلامى را كه با اخلاق جنسى قديم و جديد غرب مغاير است توضيح دهيم ، تا يك بار ديگر روشن شود يگانه مكتبى كه صلاحيت رهبرى بشر را دارد اسلام است ، و هم روشن شود كه كار غرب در فلسفهء اجتماعى به هذيان و پريشان گويى رسيده است ؛ وقت آن است كه غرب مانند همهء زمانهاى ديگر ، با همهء تقدمى كه در علوم و صنايع دارد ، فلسفهء زندگى را از شرق بياموزد .\r\n\r\n","description":"","footnote":"","page_name":" 643 ","page_number":643},
  {"content":"\r\n\r\n\r\nارزيابى اصول سيستم نوين جنسى ( 1 )\r\nدر قسمت گذشته از اين بحث ، اصول اخلاق به اصطلاح نوين جنسى تشريح شد .\r\nاكنون نوبت آن است كه اصول و پايه‌هايى كه اين مكتب بر روى آنها بنا شده است ارزيابى نماييم . آن اصول عبارت است از :\r\n1 . آزادى هر فردى مطلقاً محترم است و بايد محفوظ بماند ، مگر آنجا كه مزاحم آزادى ديگران باشد ؛ به عبارت ديگر آزادى را جز آزادى نمىتواند محدود كند .\r\n2 . سعادت بشر در گرو پرورش استعدادهايى است كه در نهاد دارد . خودپرستىها و ناراحتيهاى روحى ، ناشى از آشفتگى غرايز و بالأخص غريزهء جنسى است ، و آشفتگى غرايز از عدم ارضاء و اشباع آنها ناشى مىگردد .\r\n3 . آتش ميل و رغبت بشر در اثر منع و محدوديت فزونى مىگيرد و مشتعل‌تر مىگردد و در اثر ارضاء و اشباع كاهش مىيابد و آرام مىگيرد . براى انصراف بشر از توجه دائم به امور جنسى و جلوگيرى از عوارض ناشى از آن ، راه صحيح اين است كه هرگونه قيد و ممنوعيتى را در اين راه از جلو پايش برداريم .\r\nچنان كه ملاحظه مىشود اصل اول از اصول بالا فلسفى و اصل دوم تربيتى و اصل سوم روانى است . اين سه اصل را ما از مجموع گفته‌ها و نظرات طرفداران اين سيستم اخلاقى استنباط مىكنيم و الّا هيچ كدام از آنان به اين ترتيب و تفصيل اصول سيستم\r\n\r\n","description":"","footnote":"","page_name":" 644 ","page_number":644},
  {"content":"\r\n\r\nاخلاقى خود را بيان نكرده‌اند .\r\n\r\nاصل آزادى\r\nطرفداران اين سيستم اخلاقى از آن جهت به اين اصل - كه تكيه گاه و اساس اصلى حقوق فردى به شمار رفته - تكيه كرده‌اند كه به گمان آنها اين سلسله مسائل فاقد جنبهء اجتماعى مىباشد ، زيرا به عقيدهء آنها آزادى جنسى يك فرد به حقوق ديگران ضربه نمىزند ؛ فقط آنجا كه پاى فرزند و اطمينان پدرى و فرزندى به ميان مىآيد حق شوهر پيدا مىشود و لازم مىگردد كه زن از باردار شدن از غير شوهر قانونى خود خوددارى كند ، و تا زمانى كه وسايل ضدآبستنى در كار نبود لازم بود براى صيانت اين حق مرد ، زن عفاف و تقوا را رعايت كند تا نسبت به شوهر خود وفادار بماند ؛ فعلًا با وسايل موجود چنين ضرورتى در كار نيست .\r\nعليهذا در اينجا دربارهء دو قسمت بايد تحقيق شود : يكى اينكه آزادى را جز آزادى ديگران و لزوم رعايت آنها نمىتواند محدود كند ؛ ديگر اينكه روابط جنسى از ناحيهء اطمينان پدر و فرزندى با اجتماع و زندگى عمومى و حقوق اجتماعى ارتباط ندارد .\r\nاما قسمت اول . بايد ببينيم آن چيزى كه آزادى را به اصطلاح حق مسلّم بشر قرار مىدهد چيست ؟ بر خلاف تصور بسيارى از فلاسفهء غرب آن چيزى كه مبنا و اساس حق آزادى و لزوم رعايت و احترام آن مىگردد ميل و هوا و ارادهء فرد نيست ، بلكه استعدادى است كه آفرينش براى سير مدارج ترقى و تكامل به وى داده است . ارادهء بشر تا آنجا محترم است كه با استعدادهاى عالى و مقدسى كه در نهاد بشر است هماهنگ باشد و او را در مسير ترقى و تعالى بكشاند ، اما آنجا كه بشر را به سوى فنا و نيستى سوق مىدهد و استعدادهاى نهانى را به هدر مىدهد احترامى نمىتواند داشته باشد . ما در آينده ان شاء اللَّه مستقلًا و به‌طور تفصيل تحت عنوان « انسان و آزادى » مسألهء آزادى را طرح خواهيم كرد ؛ اينجا همين قدر يادآورى مىكنيم كه بسيار اشتباه است اگر خيال كنيم معنى اينكه « انسان آزاد آفريده شده » اين است كه به او ميل و خواست و اراده داده شده است و اين ميل بايد محترم شناخته شود مگر آنجا كه با ميلها و خواستهاى ديگران مواجه و معارض شود و آزادى ميلهاى ديگران را به خطر اندازد .\r\nما ثابت مىكنيم كه علاوه بر آزاديها و حقوق ديگران مصالح عاليهء خود فرد نيز\r\n\r\n","description":"","footnote":"","page_name":" 645 ","page_number":645},
  {"content":"\r\n\r\nمىتواند آزادى او را محدود كند .\r\nبزرگترين تيشه‌اى كه به ريشهء اخلاق زده شده ، به نام آزادى و از راه همين تفسير غلطى است كه از آزادى شده است .\r\nوقتى كه از آقاى راسل سؤال مىشود : « آيا خود را به هيچ يك از سيستمهاى اخلاقى مقيد مىدانيد ؟ » جواب مىدهد :\r\n« آرى ، ولى جدا ساختن اخلاق از سياست كار بسيار دشوارى است . به عقيدهء من علم اخلاق بايستى بدين طريق عرضه شود : فرض كنيد زيدى بخواهد فلان عمل را كه براى خودش مفيد بوده و در عين حال به همسايگانش زيان مىرساند انجام بدهد . اگر زيد بدين طريق براى همسايگان خود ايجاد مزاحمت كند آنان گرد هم جمع شده و خواهند گفت : « ما به هيچ وجه موافق نيستيم ، بايد كارى كرد كه او سوء استفاده نكند . » بنابراين ملاحظه مىشود كه كار ما به يك امر جنايى مختوم مىگردد و اين قضيه كاملًا منطقى و عقلانى است . روش اخلاقى من عبارت از ايجاد هماهنگى بين منافع عمومى و خصوصى افراد اجتماع مىباشد . » « 1 »\r\nاين روش اخلاقى از لحاظ عملى بودن كمتر از مدينهء فاضلهء افلاطون نيست . آقاى راسل در اخلاق مقدساتى را به رسميت نمىشناسد ، معانى و مفاهيمى كه انسان آنها را برتر از منافع مادى شخص خود بداند و به خاطر آنها ميل و خواست و ارادهء خود را محدود كند سراغ ندارد ، اخلاقى را كه مبتنى بر چنين معانى و مفاهيم باشد اخلاق « تابو » مىخواند ، يگانه چيزى را كه مقدس مىشمارد آزادى خواست و اراده و ميل است ، آزادى اراده و ميل را فقط با مواجه شدن با ميل و ارادهء ديگران در جهت مقابل قابل تحديد مىداند ، آنگاه گرفتار اين بن بست مىشود كه در اين صورت چه قدرتى مىتواند آزادى شخص را محدود كند و او را در مقابل آزاديهاى ديگران وادار به تسليم و احترام نمايد ؟ مىگويد : قدرت منع و جلوگيرى ديگران ؛ مىگويد : من كه به خاطر منافع خودم مىخواهم منافع ديگران را به خطر اندازم ، آنها به خاطر منافع خودشان با يكديگر اتفاق خواهند كرد و جلوى مرا خواهند گرفت و من ناچار تسليم\r\n\r\n\r\n\r\n\r\n","description":"","footnote":"\r\n( 1 ) . جهانى كه من مىشناسم ، ص 64 و 65\r\n","page_name":" 646 ","page_number":646},
  {"content":"\r\n\r\nخواهم شد و اجباراً منافع خصوصى خود را با منافع عمومى هماهنگ خواهم كرد .\r\nآقاى راسل مىخواهد با اين بيان ، منافع خصوصى را حافظ و نگهدار حقوق عمومى معرفى كند . همين جاست كه عقيم بودن فلسفهء اخلاقى او روشن مىگردد .\r\nبديهى است اگر فرض كنيم هميشه افراد اجتماع يا گروههاى اجتماعى ، داراى قدرت و هميشه افراد و گروهها آمادهء اتفاق و اتحاد عليه متجاوز مىباشند و هميشه يك فرد كه داراى قدرت كمترى است تصميم مىگيرد عليه منافع اكثريت گام بردارد ، البته در اين صورت فرضيهء آقاى راسل درست از آب درخواهد آمد . اما آيا هميشه افراد و گروهها داراى قدرت مساوى هستند ؟ آيا هميشه كسانى كه مورد تجاوز قرار مىگيرند آمادهء اتفاق و اتحادند ؟ آيا هميشه فرد عليه منافع اكثريت تصميم مىگيرد ؟\r\nمتجاوز تا به زور و قدرت خود اعتماد نداشته باشد دست به تجاوز نمىزند .\r\nاخلاقى كه آقاى راسل پيشنهاد مىكند قادر است تنها به ضعيفان توصيه كند كه از زور نيرومندان بترسند و به حقوق آنها تجاوز نكنند ، اما قادر نيست زورمندانى را كه عليه ناتوانان اتفاق مىكنند و اطمينان دارند كه مىتوانند اعتراض آنان را با قوهء قهريه پاسخ دهند به ترك تجاوز توصيه كند ، چون طبق اين فلسفه عمل آنها ضداخلاقى نيست ، زيرا آنها ضرورتى نمىبينند كه منافع خصوصى خود را با منافع عمومى هماهنگ كنند . اين فلسفهء اخلاقى بهترين توجيه كنندهء حق زورگويى و ديكتاتورى است . عجب اين است كه آقاى راسل شعار خود را در همهء عمر آزاديخواهى و حمايت از حقوق ناتوانان قرار داده است . اما فلسفه‌اى كه براى اخلاق ساخته است پايه‌هاى ديكتاتورى را استحكام مىبخشد . در فلاسفهء غرب از اين نمونه‌ها باز هم هست كه فيلسوفى فلسفه‌اش يك جور حكم مىكند و شعار زندگىاش‌طور ديگر .\r\nاما قسمت دوم . اين قسمت مربوط به اين است كه ازدواج و تشكيل اجتماع خانوادگى تا چه حد جنبهء فردى و خصوصى دارد و تا چه حد جنبهء عمومى و اجتماعى . بدون شك در ازدواج تمتع شخصى و مسرت فردى وجود دارد ؛ انگيزهء افراد در انتخاب همسر بهره مندشدن از مسرت و لذت بيشتر زندگى است . اكنون بايد ببينيم آيا از آن نظر كه دو فرد به نام زن و شوهر مىخواهند زندگى مشترك و مقرون به خوشى و مسرتى تشكيل دهند و از شيرينيهاى زندگى بهره‌مند گردند ، بهتر و عاقلانه‌تر اين است كه كانون خانوادگى را كانون خوشيها و كاميابيهاى جنسى قرار دهند و حداكثر مساعى خود را براى لذت بخش نمودن اين كانون صرف كنند و اما اجتماع\r\n\r\n","description":"","footnote":"","page_name":" 647 ","page_number":647},
  {"content":"\r\n\r\nبيرون ( اجتماع بزرگ ) محيط كار و فعاليت و برخوردهاى ديگر باشد ، يا بهتر اين است كه لذايذ و كاميابيهاى جنسى از محيط خانوادگى به اجتماع بزرگ كشيده شود ، كوچه و خيابان و مغازه‌ها و محيطهاى ادارى و باشگاهها و تفريحگاه‌هاى عمومى همه جا آمادهء انواع كاميابيهاى جنسى نظرى و لمسى و غيره بوده باشد ؟ .\r\nاسلام طريق اول را توصيه كرده است . اسلام اصرار فراوانى دارد كه محيط خانوادگى آمادگى كامل براى كاميابى زن و شوهر از يكديگر داشته باشد . زن يا مردى كه از اين نظر كوتاهى كند ، مورد نكوهش صريح اسلام قرار گرفته است . اسلام اصرار فراوانى به خرج داده كه محيط اجتماع بزرگ محيط كار و عمل و فعاليت بوده و از هر نوع كاميابى جنسى در آن محيط خوددارى شود . فلسفهء تحريم نظر بازى و تمتعات جنسى از غير همسر قانونى ، و هم فلسفهء حرمت خودآرايى و تبرّج زن براى بيگانه همين است .\r\nكشورهاى غربى كه ما اكنون كوركورانه از آنها پيروى مىكنيم راه دوم را انتخاب كرده‌اند . كشورهاى غربى در انتقال دادن كاميابيهاى جنسى از كانون خانوادگى به محيط اجتماعى بيداد كرده‌اند و جريمه‌اش را هم مىدهند ؛ فرياد متفكرينشان بلند است . آنها وقتى كه مىبينند برخى كشورهاى كمونيستى جلو اين كارها را گرفته و مانع هدر دادن نيروهاى جوانان در اجتماع شده‌اند ، به چشم غبطه به آنها مىنگرند .\r\nاگر زندگى و خوشى و مسرت در زندگى را مساوى با اعمال شهوت بدانيم و چنين فرض كنيم كه هركس بيشتر مىخورد و مىخوابد و عمل آميزش انجام مىدهد ، او از مسرت و خوشى بيشترى بهره‌مند است و به عبارت ديگر اگر استعدادهاى بهجت زاى انسانى و موجبات ناراحتيهاى او را محدود بدانيم به آنچه حيوانات دارند ، البته انتقال كاميابيهاى جنسى از كانون خانوادگى به اجتماع بزرگ لذت و مسرت بيشترى خواهد داشت .\r\nاما اگر بتوانيم تصور كنيم كه اتحاد روح زن و شوهر و عواطف صميمانه‌اى كه احياناً تا آخرين روزهاى پيرى كه غريزهء جنسى فعاليتى ندارد باقى است براى زندگى ارزش بيشتر و بالاترى دارد ، اگر بتوانيم تصور كنيم كه لذتى كه يك مرد از مصاحبت همسر مشروع و وفادارش [ مىبرد 
  ] با لذتى كه از مصاحبت يك زن هرجايى مىبرد تفاوت دارد ، كوچكترين ترديدى در اين جهت نخواهيم كرد كه به خاطر بهره‌مند شدن از مسرت بيشتر و آرامش بيشتر لازم است عواطف جنسى افراد را محدود به همسر\r\n\r\n","description":"","footnote":"","page_name":" 648 ","page_number":648},
  {"content":"\r\n\r\nقانونى كرد و محيط و كانون خانوادگى را به اين كار ، و اجتماع بزرگ را به كار و فعاليت اختصاص دهيم .\r\nمطلب مهمتر جنبه‌هاى اجتماعى مسألهء ازدواج است . [ ازدواج 
  ] تنها براى اين نيست كه زن و مرد از مصاحبت يكديگر لذت بيشترى ببرند . ازدواج و تشكيل كانون خانوادگى ايجاد كانون پذيرايى نسل آينده است . سعادت نسلهاى آينده بستگى كامل دارد به وضع اجتماع خانوادگى . دست تواناى خلقت براى ايجاد و بقا و تربيت نسلهاى آينده علايق نيرومند زن و شوهرى را از يك طرف و علايق پدر و فرزندى را از طرف ديگر به وجود آورده است . عواطف اجتماعى و انسانى در محيط خانوادگى رشد مىكنند . روح كودك را حرارت محيط فطرى و طبيعىِ چندصد درجهء پدر و مادر ، نرم و ملايم مىكند .\r\nما وقتى كه مىخواهيم عواطف دو نفر را نسبت به يكديگر تحريك كنيم مىگوييم افراد يك ملت برادر يكديگرند ، يا مىگوييم افراد بشر همه برادر يكديگر و عضو يك خانواده هستند . قرآن كريم عواطف پاك ايمانى مؤمنين را به عواطف برادرى تشبيه مىكند : «  إِنَّمَا الْمُؤْمِنُونَ إِخْوَةٌ »  « 1 » . عواطف برادرى تنها از خويشاوندى و همخونى پيدا نمىشود ؛ عمده اين است كه دو برادر در يك كانون محبت بزرگ مىشوند . راستى اگر عواطف برادرى كه ناشى از كانون باصفا و پرمهر خانوادگى است از ميان برود آيا افراد اجتماع مىتوانند كوچكترين عواطفى نسبت به يكديگر داشته باشند ؟ .\r\nمىگويند در اروپا تا حدود زيادى عدالت هست اما عواطف بسيار كم است ؛ حتى در ميان برادران و پدران و فرزندان عواطف كمى مشاهده مىشود ، بر خلاف مردم مشرق زمين ؛ چرا ؟ براى اينكه اين گونه عواطف در كانونهاى باصفا و صميمى و پرمهر خانوادگى رشد مىكند ، اما در اروپا چنين صفا و صميميت و وحدت و يگانگى ميان زنان و شوهران وجود ندارد . چرا اين يگانگى كه معمولًا در مشرق زمين ميان زنان و شوهران وجود دارد در آنجا وجود ندارد ؟ براى اينكه در آنجا عواطف جنسى زن و مرد به يكديگر اختصاص ندارد ؛ هر كدام به‌طور نامحدود مىتوانند لااقل از تمتعات نظرى و لمسى در اجتماع بزرگ بهره‌مند شوند .\r\n\r\n\r\n\r\n\r\n","description":"","footnote":"\r\n( 1 ) . حجرات / 10\r\n","page_name":" 649 ","page_number":649},
  {"content":"\r\n\r\n\r\nارزيابى اصول سيستم نوين جنسى ( 2 )\r\nاصل « آزادى » كه پايهء فلسفى اخلاق به اصطلاح نوين جنسى است به‌طور اجمال در صفحات قبل مورد بحث قرار گرفت . در اينجا مىخواهيم اصل « لزوم پرورش استعدادهاى طبيعى انسان » را كه پايهء تربيتى اين سيستم اخلاقى است بررسى كنيم .\r\nپس از آن البته به بررسى پايهء روانى آن خواهيم پرداخت .\r\nبه استناد اصل « لزوم پرورش استعدادها » گفته مىشود كه تربيت سعادتمندانه براى فرد و مفيد به حال اجتماع ، آن است كه سبب گردد استعدادهاى فطرى و طبيعى بشر بروز و ظهور كند و شكوفان و بارور گردد .\r\nشكوفان شدن استعدادها علاوه بر اينكه موجب مسرّت خاطر و نشاط كامل فرد مىگردد ، تعادل روحى او را حفظ مىكند و او را آرام نگه مىدارد و در نتيجه اجتماع نيز از او آسايش مىبيند ، بر خلاف جلوگيرى و تحت فشار قرار دادن آنها كه موجب هزاران ناراحتى و اضطراب و جنايت و انحراف مىگردد .\r\nگفته مىشود اخلاق جنسى كهن به دليل اينكه مانع رشد و شكوفان شدن يك استعداد كامل طبيعى و فطرى يعنى غريزهء جنسى يا غريزهء به اصطلاح « عشق » است و عشق را خبيث مىداند محكوم است ؛ اخلاق نو به دليل آنكه عشق را آزاد و محترم مىشمارد و با موجبات رشد و تقويت آن به مبارزه برنمى خيزد مزيت و رجحان دارد .\r\n\r\n","description":"","footnote":"","page_name":" 650 ","page_number":650},
  {"content":"\r\n\r\nما براى اينكه بررسى كامل از اين اصل كرده باشيم لازم است مطالب ذيل را رسيدگى كنيم :\r\n1 . آيا اخلاق اسلامى با رشد طبيعى استعدادها مباين است ؟ .\r\n2 . كشتن نفس يعنى چه ؟ .\r\n3 . اخلاق نوين جنسى بزرگترين عامل آشفتگى غرايز و مانع رشد طبيعى استعدادهاست .\r\n4 . دموكراسى در اخلاق .\r\n5 . مقايسهء اخلاق جنسى با اخلاق اقتصادى و اخلاق سياسى .\r\n6 . مهجورى و مشتاقى .\r\n7 . رشد شخصيت از نظر غريزهء عشق\r\n\r\nآيا اخلاق اسلامى با رشد طبيعى استعدادها مباين است ؟\r\nاينكه مىگويند استعدادهاى طبيعى را بايد پروراند و نبايد از آن جلوگيرى كرد ، مورد قبول ماست . اگر ديگران فقط از راه آثار نيكى كه در پرورش استعدادها و آثار سوئى كه در منع و جلوگيرى از پرورش آنها ديده‌اند به لزوم اين كار توصيه مىكنند ، ما علاوه بر اين راه از راه ديگر كه به اصطلاح برهان « لِمّى » است بر اين مدعا استدلال مىكنيم .\r\nما مىگوييم خداوند نه عضوى از اعضاى جسمانى را بيهوده آفريده است و نه استعدادى از استعدادهاى روحى را ، و همان طورى كه همهء اعضاى بدن را بايد حفظ كرد و به آنها غذاى لازم بايد رساند ، استعدادهاى روحى را نيز بايد ضبط كرد و به آنها غذاى كافى داد تا سبب رشد آنها شود .\r\nما فرضاً از راه آثار به لزوم پرورش استعدادها و عدم جلوگيرى از آنها پى نبرده بوديم ، خداشناسى ما را به اين اصل هدايت مىكرد ؛ همچنانكه مىبينيم در صد سال پيش كه هنوز درست به آثار نيك پروراندن استعدادها و آثار سوء ترك پرورش آن پى نبرده بودند دانشمندانى به همين دليل به حفظ اعضاى بدن و مهمل نگذاشتن قواى نفسانى توصيه مىكردند .\r\nپس در اثر [ و 
  ] لزوم پروراندن استعدادها به‌طور كلى جاى ترديد نيست ، بلكه\r\n\r\n","description":"","footnote":"","page_name":" 651 ","page_number":651},
  {"content":"\r\n\r\nمفهوم لغت « تربيت » كه از قديم براى اين مقصود انتخاب شده است همين معنى را مىرساند . لغت « تربيت » مفهومى جز پروراندن ندارد . عليهذا بحث در اين نيست كه آيا بايد استعدادها را پرورش داد يا نه ؟ .\r\nبحث در اين است كه راه صحيح پرورش طبيعى استعدادهاى بشر كه به هيچ نوع آشفتگى و بىنظمى و اختلال منجر نشود چيست ؟ .\r\nما ثابت مىكنيم كه رشد طبيعى استعدادها و از آن جمله استعداد جنسى تنها با رعايت مقررات اسلامى ميسر است و انحراف از آن سبب آشفتگى و بىنظمى و حتى سركوبى و زخم خوردگى اين استعداد مىگردد . اكنون لازم است نظرى به منطق اسلام در زمينهء اخلاق و تربيت به طوركلى و اجمال بيفكنيم .\r\nبرخى كوته نظران مىپندارند كه اخلاق و تربيت اسلامى با رشد طبيعى استعدادها مباين است و بر اساس جلوگيرى و منع آنها بنا شده است . اينان تعبيرات اسلامى را در زمينهء تهذيب و اصلاح نفس بهانه و مستمسك قرار داده‌اند . در قرآن كريم پس از چندين سوگند ، به صورت مؤكّدى مىفرمايد : «  قَدْ أَفْلَحَ مَنْ زَكَّاها »  « 1 » يعنى به حقيقت رستگار شد آن كس كه نفس خويش را پاكيزه كرد .\r\nاز اين جمله فهميده مىشود كه اولًا قرآن كريم آلوده شدن ضمير انسان را ممكن مىشمارد ، و ثانياً پاكيزه كردن ضمير را از آن آلودگيها در اختيار خود شخص مىداند ، و ثالثاً آن را لازم و واجب مىشمارد و سعادت و رستگارى را در گرو آن مىداند .\r\nاين سه مطلب هيچ كدام قابل انكار نيست . هيچ مكتب و روشى نيست كه نوعى آلودگى را در روان و ضمير انسان ممكن نشمارد و به پاكيزه كردن روان از آن آلودگى توصيه نكند . ضمير انسان مانند تركيبات بدنى او اختلال پذير است . انسان آن اندازه كه از ناحيهء شخص خود در اثر آلودگيها و اختلالات روحى آزار مىبيند از ناحيهء طبيعت يا انسانهاى ديگر آزار نمىبيند ؛ لهذا رستگارى انسان بدون پاكى و تعادل روانى ميسر نيست . در آنچه مربوط به اين تعبير قرآنى است جاى شبهه نمىباشد .\r\nدر قرآن كريم تعبير ديگرى هست كه نفس انسان را با صفت « امارة بالسوء » ( فرمان دهنده به شر ) توصيف مىكند . اين تعبير اين پرسش را پيش مىآورد كه آيا از نظر قرآن كريم طبيعت نفسانى انسان شرير است ؟ ( اگر قرآن از جنبهء فلسفهء نظرى ،\r\n\r\n\r\n\r\n\r\n","description":"","footnote":"\r\n( 1 ) . شمس / 9\r\n","page_name":" 652 ","page_number":652},
  {"content":"\r\n\r\nطبيعت نفسانى انسان را ذاتاً شرير مىداند ناچار در فلسفهء عملى راهى كه انتخاب مىكند اين است كه پروراندن و رشد دادن اين موجود شرير بالذات خطاست ؛ بايد آن را همواره ضعيف و ناتوان و تحت فشار و زجر قرار داد و مانع ظهور و بروز و فعاليت وى شد و احياناً آن را بايد از ميان برد ) يا از نظر قرآن كريم طبيعت نفسانى شرير بالذات نيست ، بلكه در حالات خاصى و به سبب عوارضى سر به طغيان و شرارت برمىدارد ؛ يعنى قرآن از جنبهء فلسفهء نظرى به طبيعت نفسانى بدبين نيست و آن را منشأ شرور نمىداند و قهراً در فلسفهء عملى راهى كه انتخاب مىكند نابود كردن يا ضعيف نگه داشتن و موجبات طغيان فراهم كردن نيست .\r\nدر اين صورت پرسش دومى پيش مىآيد و آن اينكه چه چيزهايى سبب طغيان و اضطراب و سركشى قواى نفسانى مىگردد و از چه راهى مىتوان آن را آرام كرد و به اعتدال برگرداند ؟ .\r\nما به هر دو پرسش پاسخ مىدهيم .\r\nكوته نظران همين قدر كه ديده‌اند اسلام نفس را به عنوان « فرمانده شرارت » ياد كرده است ، كافى دانسته‌اند كه اخلاق و تربيت اسلامى را متهم كنند به اينكه به چشم بدبينى به استعدادهاى فطرى و منابع طبيعى وجود آدمى مىنگرد و طبيعت نفسانى را شرير بالذات و پروراندن آن را خطا مىشمارد .\r\nولى اين تصور خطاست . اسلام اگر در يك جا نفس را با صفت « امارة بالسوء » ياد كرده است ، در جاى ديگر با صفت « النفس اللوامه » يعنى ملامت كنندهء خود نسبت به ارتكاب شرارت ، و در جاى ديگر با صفت «  النَّفْسُ الْمُطْمَئِنَّةُ  » يعنى آرام گيرنده و به حد كمال رسيده ياد مىكند .\r\nاز مجموع اينها فهميده مىشود كه از نظر قرآن كريم طبيعت نفسانى انسان مراحل مختلفى مىتواند داشته باشد ؛ در يك مرحله به شرارت فرمان مىدهد ، در مرحلهء ديگر از شرى كه مرتكب شده است ناراحت مىشود و خود را ملامت مىكند ، در مقام و مرحلهء ديگر آرام مىگيرد و گرد شر و بدى نمىگردد .\r\nپس اسلام در فلسفهء نظرى خود طبيعت نفسانى انسان را شرير بالذات نمىداند و قهراً در فلسفهء عملى خود نيز مانند سيستمهاى فلسفى و تربيت هندى يا كلبى يا مانوى يا مسيحى از روش نابود كردن قواى نفسانى و يا لااقل حبس با اعمال شاقّهء آنها پيروى نمىكند ، همچنانكه دستورهاى عملى اسلام نيز شاهد اين مدعاست .\r\n\r\n","description":"","footnote":"","page_name":" 653 ","page_number":653},
  {"content":"\r\n\r\nاين مطلب كه نفس انسان در مقامات و مراحل و شرايط خاصى بشر را واقعاً به شرارت فرمان مىدهد و حالت خطرناكى پيدا مىكند مطلبى است كه اگر در قديم اندكى ابهام داشت امروز در اثر پيشرفتهاى علمى در زمينه روانى كاملًا مسلّم شده است . از همه شگفت‌تر اين است كه قرآن كريم در توصيف نفس نمىگويد : « داعيةٌ بالسّوء » ( دعوت كننده به سوى بدى و شر ) ، مىگويد « امارة بالسوء » ( فرمان دهنده به بدى و شر ) . قرآن كريم در اين تعبير خود اين مطلب را مىخواهد بفهماند كه احساسات نفسانى بشر آنگاه كه سر به طغيان برمىآورد بشر را تنها به سوى جنايت و اعمال انحرافى دعوت نمىكند ، بلكه مانند يك قدرت جابر مسلط ديكتاتور فرمان مىدهد . قرآن با اين تعبير ، تسلط و استيلاى جابرانهء قواى نفسانى را در حال طغيان بر همهء استعدادهاى عالى انسانى مىفهماند ، و اين رازى است كه [ تا 
  ] دورانهاى اخير روانشناسى كشف نشده بود .\r\nامروز ثابت شده كه احساسات منحرف احياناً به طرز مرموزى بر دستگاه ادراكى بشر فرمان مىراند و مستبدانه حكومت مىكند و دستگاه ادراكى ناآگاهانه فرمانهاى آن را اجرا مىكند .\r\nاما پاسخ پرسش دوم كه چه چيزهايى موجب طغيان و آشفتگى و چه چيزى سبب آرامش و تعادل روحى مىگردد ؟ ما پاسخ اين پرسش را آنگاه كه در اطراف پايهء سوم اخلاق نوى جنسى - كه پايهء روانى است - بحث مىكنيم ذكر خواهيم كرد .\r\n\r\nكشتن نفس يعنى چه ؟\r\nيك پرسش ديگر باقى است و آن اينكه اگر از نظر اخلاقى اسلامى استعدادهاى طبيعى نبايد نابود شود ، پس تعبير به « نفس كشتن » يا « ميراندن نفس » كه احياناً در تعبيرات دينى و بيشتر در تعبيرات معلمين اخلاق اسلامى و بالأخص در تعبيرات عارف مشربان اسلامى آمده است چه معنى و چه مفهومى دارد ؟ پاسخ اين پرسش از آنچه قبلًا گفتيم روشن شد . اسلام نمىگويد طبيعت نفسانى و استعدادهاى فطرى طبيعى را بايد نابود ساخت ، اسلام مىگويد « نفس امّاره » را بايد نابود كرد . همچنانكه گفتيم نفس امّاره نمايندهء اختلال و بهم خوردگى و نوعى طغيان و سركشى است كه در ضمير انسان به علل خاصى رخ مىدهد . كشتن نفس امّاره معنى خاموش كردن و فرونشاندن فتنه و طغيان را در زمينهء قوا و استعدادهاى نفسانى مىدهد . فرق است\r\n\r\n","description":"","footnote":"","page_name":" 654 ","page_number":654},
  {"content":"\r\n\r\nميان خاموش كردن فتنه و نابود كردن قوايى كه سبب فتنه مىگردند . خاموش كردن فتنه ، چه در فتنه‌هاى اجتماعى و چه در فتنه‌هاى روانى ، مستلزم نابود كردن افراد و قوايى كه سبب آشوب و فتنه شده‌اند نيست ، بلكه مستلزم اين است كه عواملى كه آن افراد و قوا را وادار به فتنه كرده است از بين برده شود . بعداً خواهيم گفت كه اين نوع ميراندن گاهى به اشباع و ارضاء نفس حاصل مىشود و گاهى به مخالفت با آن .\r\nاين نكته بايد اضافه شود كه در تعبيرات دينى ، ما هرگز كلمه‌اى كه به معنى « نفس كشتن » باشد پيدا نمىكنيم ؛ تعبيراتى كه هست - كه البته از دو سه مورد تجاوز نمىكند - به صورت « ميراندن نفس » است .\r\n\r\n","description":"","footnote":"","page_name":" 655 ","page_number":655},
  {"content":"\r\n\r\n\r\nآشفتگى غرايز و ميلها\r\nمسائل را يكجانبه ديدن و از جوانب ديگر غفلت كردن گاهى زيانهاى جبران ناپذيرى به دنبال خود مىآورد . كاوشها و كشفيات روانى در يك قرن اخير ثابت كرد كه سركوبى غرايز و تمايلات و بالأخص غريزهء جنسى مضرّات و ناراحتيهاى فراوانى به بار مىآورد ؛ معلوم شد اصلى كه مورد قبول شايد اكثريت مفكّرين قديم بود كه هر اندازه غرايز و تمايلات طبيعى ضعيفتر نگه داشته شوند ميدان براى غرايز و نيروهاى عاليتر مخصوصاً قوهء عاقله بازتر و بىمانع‌تر مىشود اساسى ندارد ؛ غرايز سركوب شده و ارضاء نشده ، پنهان از شعور ظاهر ، جرياناتى را طى مىكنند كه چه از نظر فردى و چه از نظر اجتماعى فوق العاده براى بشر گران تمام مىشود ، و براى اينكه تمايلات و غرايز طبيعى بهتر تحت حكومت عقل واقع شوند و آثار تخريبى به بار نياورند بايد تا حد امكان از سركوب شدن و زخم خوردگى و ارضاء نشدن آنها جلوگيرى كرد .\r\nروانشناسان ريشهء بسيارى از عوارض ناراحت كنندهء عصبى و بيماريهاى روانى و اجتماعى را احساس محروميت خصوصاً در زمينهء امور جنسى تشخيص دادند ؛ ثابت كردند كه محروميتها مبدأ تشكيل عقده‌ها ، و عقده‌ها احياناً به صورت صفات خطرناك مانند ميل به ظلم و جنايت ، كبر ، حسادت ، انزوا و گوشه گيرى ، بدبينى و غيره\r\n\r\n","description":"","footnote":"","page_name":" 656 ","page_number":656},
  {"content":"\r\n\r\nتجلى مىكند .\r\nاصل بالا در موضوع زيانهاى سركوب كردن غرايز ، از نوع كشفيات فوق العاده باارزش روانى است و در رديف ارزنده ترين موفقيتهاى بشر است .\r\nمردم غالباً به واسطهء انس به محسوسات و آشنايى بيشتر با آنها ، براى كشفياتى ارزش زياد قائل مىشوند كه در زمينهء امور فنى و صنعتى و استخدام قواى طبيعت بى جان صورت گرفته باشد ، اما كشفياتى كه در زمينهء مسائل روانى و روحى صورت مىگيرد كمتر مورد توجه عامهء مردم مىتواند قرار بگيرد ، ولى از نظر مردم دانشمند و آگاه اهميت مطلب محفوظ است .\r\nهرچند كم و بيش در حكمتهايى كه از گذشتگان به يادگار مانده و بالأخص در آثار اسلامى نشانه‌هاى زيادى از توجه به اين حقيقت ديده مىشود و عملًا بسيارى از معلمان و مربيان اخلاق از آن استفاده مىكرده‌اند ، اما به‌طور مسلّم اثبات علمى اين حقيقت و كشف قوانين مربوط به آن از موفقيتهاى علمى قرن اخير است .\r\nاكنون ببينيم اين اصل چگونه مورد استفاده قرار گرفت ؟ آيا مانند كشفيات پزشكى مثلًا پنى سيلين مورد استفاده قرار گرفت ؟ متأسفانه پيچيدگى و چندجانبه بودن مسائل روانى از يك طرف و ارتباط موضوع و تمايلات بشر كه خواه ناخواه در كوركردن بصيرت تأثير دارد از طرف ديگر ، نگذاشت آن استفاده‌اى كه بايد بشود صورت گيرد ، بلكه خود اين اصل بهانه و وسيله‌اى شد در جهت مخالفت يعنى براى اينكه موجبات سركوب شدن غرايز و پيدايش آثار خطرناك روانى و اجتماعى ناشى از آن خصوصاً در زمينهء امور جنسى بيشتر فراهم گردد ؛ بر عقده‌ها و تيرگيهاى روانى افزوده گردد ؛ آمار بيماريهاى روانى ، جنونها ، خودكشىها ، جنايتها ، دلهره‌ها و اضطرابها ، يأسها و بدبينىها ، حسادتها و كينه‌ها به صورت وحشتناكى بالا رود ؛ چرا ؟ براى اينكه سركوب نكردن غرايز به معنى آزاد گذاشتن ميلها ، و آزاد گذاشتن ميلها به معنى رفع تمام قيود و حدود و مقررات تفسير شد .\r\nپس از آنكه قرنها عليه شهوت پرستى به عنوان امرى منافى اخلاق و عامل برهم زدن آرامش روحى و مخل به نظم اجتماعى و به عنوان نوعى انحراف و بيمارى توصيه و تبليغ شده بود ، يكباره ورق برگشت و صفحه عوض شد ؛ جلوگيرى از شهوات و پابند بودن به عفت و تقوا و تحمل قيود و حدود اخلاقى و اجتماعى ، عامل برهم زدن آرامش روحى و مخل به نظم اجتماعى و از همه بالاتر امرى ضداخلاق و تهذيب نفس\r\n\r\n","description":"","footnote":"","page_name":" 657 ","page_number":657},
  {"content":"\r\n\r\nمعرفى شد . فريادها بلند شد : محدوديتها را برداريد تا ريشهء مردم آزارى و كينه‌ها و عداوتها كنده شود ؛ عفت را از ميان برداريد تا دلها آرام بگيرد و نظم اجتماعى برقرار گردد ؛ آزادى مطلق اعلام كنيد تا بيماريهاى روانى رخت بربندد .\r\nبديهى است اينچنين فرضيهء به ظاهر شيرين و دلپذيرى به عنوان اصلاح مفاسد اخلاقى و اجتماعى ، طرفداران زيادى خصوصاً در ميان جوانان مجرد پيدا مىكند .\r\nما در كشور خودمان مىبينيم چه كسانى از آن طرفدارى مىكنند . چه از اين بهتر كه خود را دراختيار دل ، و دل را دراختيار هوس قرار دهيم و درعين حال عمل ما اخلاقى و انسانى شمرده شود و نام ما در ليست محصلين اخلاقى اجتماعى قرار گيرد ؛ هم فال است و هم تماشا ، هم كامجويى است و هم خدمت به نوع ، هم تن پرورى است و هم اصلاح نفس ، هم شهوت است و هم اخلاق ؛ بى شباهت به عشق مجازى كه در ميان برخى از متصوّف مآبان خودمان معمول بوده نيست ؛ چه از اين بهتر كه آدمى از مصاحبت شاهدى زيباروى بهره‌مند گردد و اين كار او سلوك الى اللَّه شمرده شود ! .\r\nنتيجه چه شد ؟ از اول معلوم بود . آيا بيماريهاى روانى معدوم شد ؟ آرامش روحى جاى اضطراب و دلهره را گرفت ؟ خير ، متأسفانه نتيجهء معكوس بخشيد ؛ بدبختى بر بدبختيهاى پيشين افزود ، تا آنجا كه بعضى از پيشقدمان آزادى جنسى كه تيزهوش‌تر بودند سخن خود را به صورت تفسير و تأويل پس گرفتند ، گفتند از حدود [ و 
  ] مقررات اجتماعى چاره‌اى نيست ؛ غريزه را از تمتعات جنسى نمىتوان به طوركلى ارضاء و اشباع كرد ، بايد ذهن را متوجه مسائل عالى هنرى و فكرى كرد و غريزه را به‌طور [ غير 
  ] مستقيم به سوى اين امور هدايت نمود . فرويد يكى از اين افراد است .\r\nاخلاقى كه امثال راسل از آن تبليغ مىكنند و نام آن را « اخلاق نوين » گذاشته‌اند همان است كه ثمره‌اش آشفتگى بيش از پيش غرايز و تمايلات است و بر خلاف مدعاى آنها كه اخلاق كهن را متهم به آشفته ساختن روح مىكنند سيستم اخلاقى خود آنها سزاوار اين اتهام است .\r\nامروز پديده‌هاى اجتماعى خاصى و به عبارت ديگر مشكلات اجتماعى مخصوصى پيدا شده كه افكار علماى اجتماع را به خود مشغول داشته است .\r\nدر جامعهء امروز ، جوانان به‌طور محسوسى از ازدواج شانه خالى مىكنند ، حاملگى و زاييدن و بچه بزرگ كردن به صورت امر منفورى براى زنان درآمده است ، زنان به ادارهء امر خانه كمتر علاقه نشان مىدهند ، ازدواجهايى كه نمونهء وحدت روح\r\n\r\n","description":"","footnote":"","page_name":" 658 ","page_number":658},
  {"content":"\r\n\r\nاست جز در ميان طبقاتى كه به مقررات اخلاق كهن پابندند كمتر ديده مىشود ، جنگ اعصاب بيش از پيش رو به افزايش است و بالأخره آشفتگى روحى عجيبى محسوس و مشهود است .\r\nگروهى مىخواهند اين عوارض را لازمهء قهرى انقلاب صنعتى جديد بدانند و راه برگشت را بدين وسيله ببندند ، در صورتى كه اينها ربط زيادى به زندگى صنعتى و ازميان رفتن زندگى كشاورزى ندارد ؛ اين عوارض ناشى از يك نوع به اصطلاح انقلاب فكرى است و افراد خاصى هستند كه مسؤوليت عمدهء اين بدبختى بشريت را دارند .\r\nراسل در گفتار خود دچار تناقض گويىها مىگردد ؛ گاهى سخت از آزادى جنسى حمايت مىكند ( كه در بخشهاى پيش برخى عبارات او را نقل كرديم ) و گاهى اجباراً لزوم يك سلسله حدود و قيود اجتماعى را در اين زمينه مىپذيرد . ما براى اينكه سخن طولانى نشود از نقل و انتقاد آنها خوددارى مىكنيم .\r\nحقيقت اين است كه اشباع غريزه و سركوب نكردن آن يك مطلب است و آزادى جنسى و رفع مقررات و موازين اخلاقى مطلب ديگر . اشباع غريزه با رعايت اصل عفت و تقوا منافى نيست ، بلكه تنها در سايهء عفت و تقواست كه مىتوان غريزه را به حد كافى اشباع كرد و جلو هيجانهاى بى جا و ناراحتيها و احساس محروميتها و سركوب شدن‌هاى ناشى از آن هيجانها را گرفت . به عبارت ديگر پرورش دادن استعدادها غير از پردادن به هوسها و آرزوهاى پايان ناپذير است .\r\nيكى از مختصات و امتيازات انسان از حيوانات اين است كه دو نوع ميل و تمنا در بشر ممكن است پيدا شود : تمناهاى صادق ، تمناهاى كاذب . تمناهاى صادق همانهاست كه مقتضاى طبيعت اصلى است . در وجود هر انسانى طبيعتِ ميل به صيانت ذات ، به قدرت و تسلط ، به امور جنسى ، به غذا خوردن و امثال اينها هست .\r\nهريك از اين ميلها هدف و حكمتى دارد . بعلاوه ، همهء اينها محدودند ولى همهء اينها ممكن است زمينهء يك تمناى كاذب واقع شوند . اشتهاى كاذبى كه افراد در مورد خوردنيها پيدا مىكنند مشهور و معروف همه است .\r\nدر بعضى از ميلها و غرايز ( كه غريزهء جنسى از آنهاست ) اين تمنا غالباً به صورت يك عطش روحى درمىآيد ، يعنى قناعت و پايان پذيرى را در آن راه نيست .\r\n\r\n","description":"","footnote":"","page_name":" 659 ","page_number":659},
  {"content":"\r\n\r\nغريزهء طبيعى را مىتوان اشباع كرد ، اما تمناى كاذب خصوصاً اگر شكل عطش روحى به خود بگيرد اشباع پذير نيست .\r\nاشتباه كسانى كه براى جلوگيرى از سركوبى غرايز و به منظور رشد استعدادها رژيم اخلاق آزاد را به اصطلاح پيشنهاد كردند ناشى از اين است كه اين تفاوت شگرف انسان و حيوان را ناديده گرفتند و به اين جهت توجه نكردند كه ميل به بىنهايت در سرشت انسان نهفته است . انسان چه در زمينهء پول و اقتصاديات ، چه در زمينهء سياست و حكومت و تسلط بر ديگران و چه در زمينهء امور جنسى اگر زمينهء مساعدى براى پيشروى ببيند در هيچ حدى توقف نمىكند . خيال كردند كه حاجت جنسى در وجود بشر فى المثل نظير حاجت طبيعى هر كسى به ادرار و خالى كردن مثانه است . منع و حبس ادرار از نظر پزشكى مضرات فراوانى دارد ، اما خالى كردن آن حدود و شرايطى ندارد . اگر فرضاً كسى قدم به قدم در كوچه‌ها و خيابانها محل مناسب و پاكيزه و مجانى براى ادرار بيابد ، بيش از مقدار حاجت به آنها توجهى نخواهد كرد .\r\nنهايت جهالت است كه غريزهء جنسى يا غريزهء قدرت طلبى يا پول پرستى بشر را از اين قبيل بدانيم و توجه خود را تنها به جنبه‌هاى محروميت و اشباع نشدن غريزه معطوف كنيم و عوارض حيرت‌آور و پايان ناپذير جهت مخالف را ناديده بگريم .\r\nاگر انسان در اين زمينه‌ها مانند حيوانات ظرفيت محدود و پايان پذيرى مىداشت احتياجى نبود نه به مقررات سياسى و نه به مقررات اقتصادى و نه به مقررات جنسى ؛ از نظر اخلاقى نيز نه نيازى به اخلاق سياسى و اجتماعى بود ، نه به اخلاق اقتصادى و نه به اخلاق جنسى ؛ همان ظرفيت محدود طبيعى همهء مشكلات را حل مىكرد . اما همچنانكه از مقررات و اخلاق محدودكننده در روابط اجتماعى و امور اقتصادى و از عفت و تقواى سياسى و اجتماعى گريزى نيست ، از مقررات و اخلاق محدودكنندهء جنسى و از عفت و تقواى جنسى نيز گريزى نمىباشد .\r\n\r\n","description":"","footnote":"","page_name":" 660 ","page_number":660},
  {"content":"\r\n\r\n\r\nانضباط جنسى ، غريزهء عشق\r\n\r\nدموكراسى در اخلاق\r\nدر اخلاق نيز مانند سياست بايد اصول آزادى و دموكراسى حكمفرما باشد ؛ مطلب صحيح و درستى است ؛ يعنى انسان بايد با غرايز و تمايلات خود مانند يك حكومت عادل و دموكرات با تودهء مردم رفتار كند .\r\nولى عده‌اى آنجا كه پاى مسائل اخلاقى در ميان مىآيد يا آنجا كه انسان در مقابل خودش قرار گرفته و بايد دربارهء رفتار خودش با خودش قضاوت كند ، عمداً يا سهواً دموكراسى را با خودسرى و هرج و مرج و بىبندوبارى اشتباه مىكنند . اسلام دربارهء اخلاق جنسى همان را مىگويد كه جهان امروز دربارهء اخلاق سياسى و اخلاق اقتصادى پذيرفته است .\r\nاخلاق سياسى به غريزهء قدرت و برترى طلبى مربوط است و اخلاق اقتصادى به حس افزون طلبى ، همچنانكه اخلاق جنسى مربوط است به غريزهء جنسى . از نظر لزوم آزادى از يك طرف و لزوم انضباط شديد از طرف ديگر ، هيچ تفاوتى ميان اين سه بخش اخلاق نيست . معلوم نيست چرا طرفداران اخلاق نوين جنسى اين گشاده دستىها را تنها دربارهء اخلاق جنسى جايز مىشمارند ؟ !\r\n\r\n","description":"","footnote":"","page_name":" 661 ","page_number":661},
  {"content":"\r\n\r\n\r\nرشد شخصيت از نظر غريزهء جنسى\r\nيكى از مسائل مهم اخلاق جنسى مسألهء عشق است . چنان كه مىدانيم فلاسفه از قديم الايام براى عشق فصل مخصوصى باز كرده و به بررسى ماهيت آن پرداخته‌اند .\r\nابن سينا رسالهء مخصوصى در عشق فراهم آورده است . عرفا عشق را در همهء اشياء ، سارى و عشق انسان به انسان را مظهر آن حقيقت كلى دانسته‌اند .\r\nشعراى اهل ادب با آنكه شهوت را امرى حيوانى و پست شمرده‌اند ، عشق را ستايش كرده و به آن افتخار كرده‌اند ، تا آنجا كه مقايسهء عقل و عشق و ترجيح عشق بر عقل بخشى از ادبيات ما را تشكيل مىدهد .\r\nعشقى كه مورد ستايش واقع شده و از غيرمقولهء شهوت دانسته شده است تنها عشق الهى نيست ؛ حتى عشق انسان به انسان نيز در بعضى از اقسامش امرى شريف و خارج از مقولهء شهوت معرفى شده است .\r\nنقطهء مقابل اين عده افرادى بوده و هستند كه عشق را چه از لحاظ مبدأ و چه از لحاظ كيفيت و چه از لحاظ هدف ، جز حدّت و شدّت غريزهء جنسى نمىدانند و به عشق مقدس ايمان و اعتراف ندارند . از نظر اين عده استعمال عشق در مورد خداوند نيز خارج از نزاكت و ادب و عبوديت است .\r\nاز نظر دستهء اول عشق تقسيماتى دارد ؛ يكى از اقسام آن عشق انسان به انسان است . اين عشق نيز به نوبهء خود بر دو قسم است : جسمانى و نفسانى ( و به تعبير ديگر :\r\nحيوانى و انسانى ) . ولى از نظر دستهء دوم عشق تقسيمات و اقسامى ندارد ، هرچه هست همان شهوت است و بس .\r\nامروز در ميان بعضى از فلاسفهء جديد عقيدهء سومى پيدا شده است . از نظر اين عده ريشهء همهء عشقها امر جنسى است ولى همين امر جنسى در شرايط خاصى تدريجاً تغيير شكل مىدهد و خاصيت جنسى و شهوانى خود را از دست مىدهد و جنبهء روحى و معنوى به خود مىگيرد .\r\nاين عده به دوگونگى عشق قائل هستند ، اما به معنى دوگونگى از لحاظ حالت و كيفيت و هدف و آثار ، نه دوگونگى از لحاظ ريشه و مبدأ . از نظر اين عده جاى تعجب نيست كه يك امر مادى شكل معنوى به خود بگيرد ، زيرا ميان ماديات و معنويات آنچنان ديوار غيرقابل عبورى وجود ندارد و به قول يكى از اهل نظر : « هر امر معنوى ،\r\n\r\n","description":"","footnote":"","page_name":" 662 ","page_number":662},
  {"content":"\r\n\r\nاصل و پايهء مادى و طبيعى دارد و هر امر مادى يك گسترش و بسط معنوى . » « 1 »\r\nما فعلًا نمىخواهيم وارد اين بحث عميق روانى و فلسفى بشويم و به نقل و نقد عقايد و آراء زيادى كه در اين باره - قديماً و جديداً - گفته شده بپردازيم . در اينجا همين قدر مىگوييم خواه عشق ريشهء غيرجنسى داشته باشد و خواه نداشته باشد ، و به فرض اول خواه بتواند تغيير شكل و ماهيت بدهد و جنبهء معنوى و روحانى پيدا كند خواه نكند ، در اين جهت نمىتوانيم ترديد داشته باشيم كه عشق از لحاظ آثار روانى و اجتماعى ، يعنى از لحاظ تحولاتى كه در روح فرد ايجاد مىكند و از لحاظ تأثيراتى كه در خلق آثار هنرى و ذوقى و اجتماعى دارد ، با يك شهوت سادهء حيوانى كه هدفش صرفاً ارضاء و اشباع است تفاوت بسيار دارد .\r\nحالت خاص شهوانى تا وقتى كه صورت شهوانى دارد مقرون به خودخواهى است و در اين حالت ، انسان به موضوع شهوت به چشم يك ابزار و وسيله نگاه مىكند ، اما همين كه شكل عشق به خود گرفت ، موضوع دلخواه آنچنان اصالت پيدا مىكند كه حتى از جان خواستار عزيزتر و گرانبهاتر مىگردد و خواستار ، فدايى موضوع دلخواه خود مىشود ؛ يعنى شخص خواستار از « خودى » بيرون مىرود و لااقل خودى او خودى طرف را نيز دربرمى گيرد . از اين روست كه عشق به عنوان مربّى ، كيميا ، معلّم و الهام بخش خوانده شده است .\r\nسعدى مىگويد :\r\n هركه عشق اندر او كمند انداخت * به مراد وىاش ببايد ساخت \r\n هركه عاشق نگشت مرد نشد * نقره فائق نگشت تا نگداخت \r\nيا مثلًا حافظ مىگويد :\r\n بلبل از فيض گل آموخت سخن ، ورنه نبود * اينهمه قول و غزل تعبيه در منقارش \r\nادبيات جهان پر است از اين تعبيرات .\r\nعشق را ، هم غربى ستايش كرده هم شرقى ، اما با اين تفاوت كه ستايش غربى از آن نظر است كه وصال شيرين دربردارد ، و حداكثر از آن نظر كه به از ميان رفتن خودى فردى - كه همواره زندگى را مكدّر مىكند - و به يگانگى در روح منجر مىشود و دو\r\n\r\n\r\n\r\n\r\n","description":"","footnote":"\r\n( 1 ) . لذات فلسفه ، ص 135\r\n","page_name":" 663 ","page_number":663},
  {"content":"\r\n\r\nشخصيت بسط يافته و يكى شده ، توأم با يكديگر زيست مىكنند و از حداكثر لطف زندگى بهره‌مند مىگردند ؛ اما ستايش شرقى از اين نظر است كه عشق فى حد ذاته مطلوب و مقدس است ؛ به روح شخصيت و شكوه مىدهد ، الهام بخش است ، كيميا اثر است ، مكمل است ، تصفيه كننده است ، نه بدان جهت كه وصالى شيرين در پى دارد و يا مقدمهء همزيستى پر از لطف دو روح انسانى است . از نظر شرقى اگر عشق انسان به انسان مقدمه است ، مقدمهء معشوقى عاليتر از انسان است و اگر مقدمهء يگانگى و اتحاد است ، مقدمهء يگانگى و وصول به حقيقتى عاليتر از افق انسانى است « 1 » خلاصه اينكه در مسألهء عشق نيز مانند بسيارى از مسائل ديگر طرز تفكر شرقى و غربى متفاوت است . غربى در عين اينكه در آخرين مرحله عشق را از يك شهوت ساده جدا مىداند و به آن صفا و رقّتى روحانى مىدهد ، آن را از چهارچوب مسائل زندگى خارج نمىسازد و به چشم يكى از مواهب زندگى اجتماعى به آن مىنگرد ، اما شرقى عشق را در ما فوق مسائل عادى زندگى جستجو مىكند .\r\nاگر آن فرضيه را بپذيريم كه مىگويد عشق از لحاظ ريشه و هم از لحاظ كيفيت ، هدف و آثار جز غريزهء جنسى نيست ، عشق در اخلاق جنسى فصل جداگانه‌اى نخواهد داشت ؛ آنچه دربارهء لزوم و عدم لزوم پرورش غريزهء جنسى گفته شد ، دراين باره كافى است . و اما اگر عشق را از لحاظ ريشه و لااقل از لحاظ كيفيت و آثار روانى اجتماعى با غريزهء جنسى مغاير دانستيم ، ناچاريم فصل جداگانه‌اى براى لزوم و عدم لزوم پرورش اين استعداد باز كنيم ؛ لزوم اشباع غريزهء جنسى كافى نيست كه عشق را مجاز بشماريم ، همچنانكه اشباع غريزهء جنسى براى پرورش اين حالت نيمه معنوى كافى نيست و محروميت از اين موهبت ممكن است عوارضى داشته باشد كه با اشباع حيوانى غريزهء جنسى چاره پذير نيست .\r\nراسل در زناشويى و اخلاق مىگويد :\r\n« كسانى كه هرگز از وحدت صميمانه و عميق رفاقت پرشور يك عشق طرفينى بويى نبرده‌اند ، درحقيقت شيرينى جنبه‌هاى زندگى را نچشيده‌اند و بىآنكه خود\r\n\r\n\r\n\r\n\r\n","description":"","footnote":"\r\n( 1 ) . رجوع شود به الهيات اسفار .\r\n","page_name":" 664 ","page_number":664},
  {"content":"\r\n\r\nبدانند محروميت از آن عواطف ، آنان را به سوى قساوت ، حسادت و زورگويى سوق مىدهد . » .\r\nمعمولًا گفته مىشود كه مذهب دشمن عشق است . باز طبق معمول ، اين دشمن اين‌طور تفسير مىشود كه چون مذهب ، عشق را با شهوت جنسى يكى مىداند و شهوت را ذاتاً پليد مىشمارد ، عشق را نيز خبيث مىشمارد .\r\nولى چنان كه مىدانيم اين اتهام دربارهء اسلام صادق نيست ، دربارهء مسيحيت صادق است . اسلام شهوت جنسى را پليد و خبيث نمىشمارد تا چه رسد به عشق كه يگانگى و دوگانگى آن با شهوت جنسى مورد بحث و گفتگو است .\r\nاسلام محبت عميق و صميمى زوجين را به يكديگر محترم شمرده و به آن توصيه كرده است و تدابيرى به كار برده كه اين يگانگى و وحدت هرچه بيشتر و محكمتر باشد .\r\nنكته‌اى كه در اينجا هست و از آن غفلت شده اين است : علت اينكه گروهى از معلمان اخلاق با عشق از نظر اخلاقى به مخالفت برخاسته‌اند و لااقل آن را اخلاقى نشمرده‌اند ضديت عقل و عشق است . عشق آنچنان سركش و نيرومند است كه هرجا راه پيدا مىكند به حكومت و سلطهء عقل خاتمه مىدهد . عقل نيرويى است كه به قانون فرمان مىدهد و عشق به اصطلاح تمايل به آنارشى دارد و پابند هيچ رسم و قانونى نيست . عشق يك نيروى انقلابى انضباطناپذير آزادى طلبى است . عليهذا سيستمهايى كه اساس خود را بر پايهء عقل گذاشته‌اند نمىتوانند عشق را تجويز كنند . عشق از جمله امورى است كه قابل توصيه و تجويز نيست . آنچه در مورد عشق قابل توصيه است اين است كه اگر به حسب تصادف و به علل غيراختيارى پيش آيد شخص بايد چگونه عمل كند تا حداكثر استفاده را ببرد و از آثار مخرب آن مصون بماند .\r\nمطلب عمده‌اى كه در اينجا هست رابطهء عشق و عفت است . آيا عشق به مفهوم عالى و مفيد خود ، در محيطهاى به اصطلاح آزاد بهتر رشد مىيابد و يا عشق عالى توأم با عفت اجتماعى است ؛ محيطهايى كه در آنجا زن به حال ابتذال درآمده است كُشندهء عشق عالى است ؟ اين ، مطلبى است كه در قسمت آينده كه آخرين قسمت اين بحث است مطرح خواهد شد .\r\n\r\n","description":"","footnote":"","page_name":" 665 ","page_number":665},
  {"content":"\r\n\r\n\r\nعشق و عفت\r\nويل دورانت مىگويد :\r\n« در سرتاسر زندگى انسان ، به اجماع همه ، عشق از هرچيز جالب توجه‌تر است و تعجب اينجاست كه فقط عدهء كمى دربارهء ريشه و گسترش آن بحث كرده‌اند . در هر زبانى دريايى از كتب و مقالات ، تقريباً از قلم هر نويسنده‌اى دربارهء عشق پيدا شده است و چه حماسه‌ها و درامها و چه اشعار شورانگيز كه دربارهء آن به وجود آمده است ، و با اينهمه چه ناچيز است تحقيقات علمى محض دربارهء اين امر عجيب و اصل طبيعى آن و علل تكامل و گسترش شگفت‌انگيز آن ، از آميزش سادهء پروتوزوئا تا فداكارى دانته و خلسات پترارك و وفادارى هلوئيز به آبلارد . » « 1 »\r\nما در صفحات قبل گفتيم آنچه مجموعاً از گفته‌هاى علماى قديم و جديد دربارهء ريشه و هدف عشق و يگانگى يا دوگانگى آن با ميل جنسى استنباط مىشود سه نظريه است ؛ و گفتيم عشق ، هم در غرب و هم در شرق از شهوت تفكيك شده و امر قابل\r\n\r\n\r\n\r\n\r\n","description":"","footnote":"\r\n( 1 ) . لذات فلسفه ، ص 117\r\n","page_name":" 666 ","page_number":666},
  {"content":"\r\n\r\nستايش و تقديسى شناخته شده است ، ولى اين ستايش و تقديس آن‌طور كه ما استنباط كرده‌ايم از دو جنبهء مختلف بوده است كه قبلًا توضيح داده شد .\r\nمطلب عمده در اينجا رابطهء عشق و عفت است . بايد ببينيم اين استعداد عالى و طبيعى در چه زمينه و شرايطى بهتر شكوفان مىگردد ؟ آيا آنجا كه يك سلسله مقررات اخلاقى به نام عفت و تقوا بر روح مرد و زن حكومت مىكند و زن به عنوان چيزى گرانبها دور از دسترس مرد است اين استعداد بهتر به فعليت مىرسد يا آنجا كه احساس منعى به نام عفت و تقوا در روح آنها حكومت نمىكند و اساساً چنين مقرراتى وجود ندارد و زن در نهايت ابتذال دراختيار مرد است ؟ اتفاقاً مسأله‌اى كه غيرقابل انكار است اين است كه محيطهاى به اصطلاح آزاد مانع پيدايش عشقهاى سوزان و عميق است . در اين گونه محيطها كه زن به حال ابتذال درآمده است فقط زمينه براى پيدايش هوسهاى آنى و موقتى و هرجايى و هرزه شدن قلبها فراهم است .\r\nاينچنين محيطها محيط شهوت و هوس است نه محيط عشق به مفهومى كه فيلسوفان و جامعه شناسان آن را محترم مىشناسند يعنى آن چيزى كه با فداكارى و ازخودگذشتگى و سوز و گداز توأم است ، هشياركننده است ، قواى نفسانى را در يك نقطه متمركز مىكند ، قوهء خيال را پر و بال مىدهد و معشوق را آنچنانكه مىخواهد در ذهن خود رسم مىكند نه آنچنانكه هست ، خلّاق و آفرينندهء نبوغها و هنرها و ابتكارها و افكار عالى است .\r\nبهتر است اينجا مطلب را از زبان خود دانشمندانى كه طرفدار اصول نوينى در اخلاق جنسى مىباشند بشنويم . ويل دورانت مىگويد :\r\n« يونانيان شعر عاشقانه را گرچه در مورد غيرطبيعى آن ( عشق مرد به مرد ) باشد مىشناختند ، و داستانهاى هزار و يك شب نشان مىدهد كه سرودهاى عاشقانه از قرون وسطى جلوتر بود ولى ترغيب عفت و پاكدامنى از طرف كليسا كه او را به علت دور از دسترس بودن ، جذابيت بخشيد مايهء نضج غزل عاشقانه گرديد . حتى لارشفوكو نويسندهء نيش زن بزرگ مىگويد : « چنين عشقى براى روح عاشق مانند جان براى بدن است » . . . اين استحالهء ميل جسمانى را به عشق معنوى چگونه توجيه كنيم ؟ چه موجب مىشود كه اين گرسنگى حيوانى چنان صفا و لطف بپذيرد كه\r\n\r\n","description":"","footnote":"","page_name":" 667 ","page_number":667},
  {"content":"\r\n\r\nاضطراب جسمانى به رقّت روحى تبديل شود ؟ آيا رشد تمدن است كه به علت تأخيرانداختن ازدواج موجب مىشود تا اميال جسمانى برآورده نشود و به درون نگرى و تخيل سوق داده شود و محبوب را در لباس رنگارنگى از تخيلات اميال نابرآورده جلوه‌گر سازد ؟ آنچه بجوييم و نيابيم عزيز و گرانبها مىگردد .\r\nزيبايى يك شئ چنان كه خواهيم ديد بستگى به قدرت ميل به آن شئ دارد ، ميلى كه با ارضاء و اقناع ضعيف مىشود و با منع و جلوگيرى قوى مىگردد . » « 1 »\r\nهم او مىگويد :\r\n« به عقيدهء ويليام جيمز حيا امر غريزى نيست ، بلكه اكتسابى است . زنان دريافتند كه دست و دل بازى مايهء طعن و تحقير است و اين امر را به دختران خود ياد دادند . . .\r\nزنان بىشرم جز در موارد زودگذر براى مردان جذاب نيستند . خوددارى از انبساط ، و امساك در بذل و بخشش بهترين سلاح براى شكار مردان است . اگر اعضاى نهانى انسان را در معرض عام تشريح مىكردند توجه ما به آن جلب مىشد ولى رغبت و قصد به ندرت تحريك مىگرديد .\r\nمرد جوان به دنبال چشمان پر از حياست و بدون آنكه بداند حس مىكند كه اين خوددارى ظريفانه از يك لطف و رقّت عالى خبر مىدهد . حيا ( و درنتيجه عزيز بودن زن و معشوق واقع شدن او براى مرد ) پاداشهاى خود را پس انداز مىكند و درنتيجه نيرو و شجاعت مرد را بالا مىبرد و او را به اقدامات مهم وامى دارد و قوايى را كه در زير سطح آرام حيات ما ذخيره شده است بيرون مىريزد . » « 2 »\r\nهم او مىگويد :\r\n« امروز لباسهاى سنگين فشارآور كه مانند موانعى بودند از ميان رفته‌اند و دختر امروز خود را با جسارت تمام از دست لباسهاى محترمانه‌اى كه مانع حمل بود\r\n\r\n\r\n\r\n\r\n","description":"","footnote":"\r\n( 1 ) . لذات فلسفه ، ص 130\r\n( 2 ) . همان ، ص 133\r\n","page_name":" 668 ","page_number":668},
  {"content":"\r\n\r\nرهانيده است . دامنهاى كوتاه بر همهء جهانيان بجز خياطان نعمتى است و تنها عيبشان اين است كه قدرت تخيل مردان را ضعيف‌تر مىكند ، و شايد اگر مردان قوهء تخيل نداشته باشند زنان نيز زيبا نباشند ! » « 1 » برتراند راسل در كتاب زناشويى و اخلاق در فصلى كه به عنوان « عشق رمانتيك » باز كرده است مىگويد :\r\n« اصل اساسى عشق رمانتيك آن است كه معشوقِ خود را بسيار گرانبها و به دست آوردنش را بسيار دشوار بدانيم . . . بهاى زيادى كه براى زن قائل مىشدند نتيجهء روانشناسى اشكال تصرف وى بود . » « 2 »\r\nو نيز مىگويد :\r\n« از لحاظ هنرها مايهء تأسف است كه به آسانى به زنان بتوان دست يافت و خيلى بهتر است كه وصال زنان دشوار باشد بدون آنكه غيرممكن گردد . . . در جايى كه اخلاقيات كاملًا آزاد باشد انسانى كه بالقوه ممكن است عشق شاعرانه داشته باشد عملًا بر اثر موفقيتهاى متوالى به واسطهء جاذبهء شخصى خود ، ندرتاً نيازى به توسل به عاليترين تخيلات خود خواهد داشت . » « 3 »\r\nو نيز مىگويد :\r\n« كسانى هم كه افكار كهنه را پشت سر گذاشته‌اند در معرض خطر ديگرى در مورد عشق به مفهوم عميقى كه ما براى آن قائليم قرار گرفته‌اند . اگر مردى هيچ گونه رادع اخلاقى در برابر خود نبيند يكباره تسليم تمايلات جنسى شده و عشق را از كليهء احساسات جدى و عواطف عميق جدا ساخته و حتى آن را با كينه همراه\r\n\r\n\r\n\r\n\r\n","description":"","footnote":"\r\n( 1 ) . همان ، ص 165\r\n( 2 ) . زناشويى و اخلاق ، ص 36\r\n( 3 ) . همان ، ص 39 و 40\r\n","page_name":" 669 ","page_number":669},
  {"content":"\r\n\r\nمىسازد . » « 1 »\r\nعجبا ! آقاى راسل در اينجا دم از اخلاقيات مىزند . مقصود او از اخلاقيات چيست ؟ او كه عفت و تقوا را محكوم مىكند ، حتى ازدواج را مانع عشق بلكه مانع هيچ گونه تمتع از غير همسر شرعى و قانونى نمىداند و معتقد است كه زن فقط بايد كارى بكند كه از غير همسر قانونى باردار نشود ، او كه زنا را جز درصورت عنف و يا در صورتى كه صدمهء جسمى بر طرف وارد شود مجاز مىشمارد ! او كه اخلاق را جز تطبيق كردن و هماهنگ ساختن منافع خود با اجتماع نمىداند ، او كه چنين فكر مىكند چه تصور صحيحى از اخلاقى كه مانع و رادع تمايلات جنسى و پرورش دهندهء احساسات لطيف عشقى باشد دارد ؟ ! .\r\nبه هر حال ، آنچه مسلّم است اين است كه محيطهاى اشتراكى جنسى يا شبه اشتراكى كه آقاى راسل و امثال او پيشنهاد و آرزو مىكنند ، كُشندهء عشق به مفهومى است كه فيلسوفان از آن دم مىزنند و آن را اوج حيات و حد اعلاى شور زندگى مىخوانند ، از او به عنوان معلم و مربى ، الهام بخش و كيميا ياد مىكنند و كسى را كه همهء عمر از آن بىنصيب مانده است لايق انسانيت نمىشمارند .\r\nيادآورى دو نكته لازم است . يكى اينكه تفكيك عشق از شهوت و اينكه عشق ، هم از لحاظ كيفيت ، هم از لحاظ هدف با شهوت حيوانى و جنسى مغاير است ، از آن جمله مسائل روحى است كه با اصول ماترياليستى سازگار نيست ولى به هر حال مورد قبول كسانى است كه در مسائل روحى مادى فكر مىكنند . راسل يك جا اعتراف مىكند كه :\r\n« عشق چيزى بالاتر از ميل به روابط جنسى است . » « 2 »\r\nدر جاى ديگر مىگويد :\r\n\r\n\r\n\r\n\r\n","description":"","footnote":"\r\n( 1 ) . همان ، ص 64\r\n( 2 ) . همان ، ص 62\r\n","page_name":" 670 ","page_number":670},
  {"content":"\r\n\r\n« عشق براى خود غايت و اصول اخلاقى خاصى دارد كه بدبختانه تعاليم مسيحيت از يك طرف و عناد عليه اصول اخلاقى جنسى كه قسمتى از نسل جوان امروز طالب آنند ( و خود راسل آتش افروز اين عناد است ! ) از طرف ديگر ، آنها را تحريف و واژگون مىسازد . » « 1 »\r\nنكتهء ديگر اينكه به نظر مىرسد اين حالت روحى كه مغاير با شهوت جنسى - لااقل از لحاظ كيفيت و هدف - شناخته شده است دو نوع است و به دو صورت مختلف ظهور مىكند ؛ يكى به صورت حالت پرشور و پرسوز و گدازى كه درنتيجهء دور از دسترس بودن محبوب و هيجان فوق العادهء روح و تمركز قواى فكرى در نقطهء واحد از يك طرف ، و حكومت عفاف و تقوا بر روح عاشق از طرف ديگر ، تحولات شگرفى در روح ايجاد مىكند ، احياناً نبوغ مىآفريند ؛ و البته هجران و فراق شرط اصلى پيدايش چنين حالتى است و وصال مدفن آن است و لااقل مانع است كه به اوج شدت خود برسد و آن تحولات شگرفى كه مورد نظر فيلسوفان است به وجود آورد .\r\nاين گونه عشقها بيشتر جنبهء درونى دارد ؛ يعنى موضوع خارجى بهانه‌اى است براى اينكه روح از باطن خود بجوشد و براى خود معشوقى آنچنانكه دوست دارد بسازد و از ديدگاه خود آن‌طور كه ساخته - نه آن‌طور كه هست - ببيند . كم كم كار به جايى مىرسد كه به خود آن ساختهء ذهنى خو مىگيرد و آن خيال را بر وجود واقعى و خارجى محبوب ترجيح مىدهد .\r\nنوع ديگر ، آن مهر و رقّت و صفا و صميميتى است كه ميان زوجين در طول زمان در اثر معاشرت دائم و اشتراك در سختيها و سستيها و خوشيها و ناخوشيهاى زندگى و انطباق يافتن روحيهء آنها با يكديگر پديد مىآيد . اگر اجتماع ، پاك و ناآلوده باشد و تمتعات زوجين همان طورى كه اصول عفاف و تقوا ايجاب مىكند به يكديگر اختصاص يابد ، حتى در دوران پيرى كه شهوت خاموش است و قادر نيست زوجين را به يكديگر پيوند دهد ، آن عاطفهء صميمانه سخت آنها را به يكديگر مىپيوندد .\r\nنفقه دادن مرد به زن و شركت عملى زن در مال مرد ، از همه بالاتر اختصاص كانون خانوادگى و استمتاعات جنسى و اختصاص محيط بزرگ به كار و فعاليت ، از علل\r\n\r\n\r\n\r\n\r\n","description":"","footnote":"\r\n( 1 ) . همان ، ص 65\r\n","page_name":" 671 ","page_number":671},
  {"content":"\r\n\r\nعمدهء اين صفا و صميميت است . تدابيرى كه اسلام در روابط زوجين و غيره به كار برده است سبب شده كه در محيطهاى اسلامى - بر خلاف محيط اروپاى امروز - اين گونه صميميتها و مهر و صفاها و عشقها زياد پيدا شود .\r\nنوع اول مشروط به هجران و فراق است ؛ تازيانهء فراق روح را حساستر و آتشين‌تر مىكند ؛ بر خلاف اين نوع از عشق كه ما آن را صفا و صميميت مىناميم و اختصاص به زوجين دارد و در اثر وصال و نزديكى كمال مىيابد .\r\nنوع اول در حقيقت پرواز و كنش و جذب و انجذاب دو روح متباعد است و نوع دوم وحدت و يگانگى دو روح معاشر . فرضاً كسى در نوع اول ترديد كند ، در نوع دوم نمىتواند ترديد داشته باشد .\r\nدر آيهء قرآن ، آنجا كه پيوند زوجيت را يكى از نشانه‌هاى وجود خداوند حكيم عليم ذكر مىكند ، با كلمهء « مودّت » و « رحمت » ياد مىكند ( چنان كه مىدانيم « مودّت » و « رحمت » با شهوت و ميل طبيعى فرق دارد ) ، مىفرمايد :\r\n وَ مِنْ آياتِهِ أَنْ خَلَقَ لَكُمْ مِنْ أَنْفُسِكُمْ أَزْواجاً . . .   وَ جَعَلَ بَيْنَكُمْ مَوَدَّةً وَ رَحْمَةً  « 1 » .\r\nيكى از نشانه‌هاى خداوند اين است كه از جنس خود شما براى شما جفت آفريده است . . . و ميان شما و آنها مهر و رأفت قرار داده است .\r\nمولوى چه خوب اين نكته را دريافته است آنجا كه مىگويد :\r\n زُيِّنَ لِلنّاس حق آراسته است * زانچه حق آراست كى تانند رست \r\n چون پى يَسْكُنْ الَيْهاش آفريد * كى تواند آدم از حوّا بريد \r\n اينچنين خاصيتى در آدمى است * مهر ، حيوان را كم است ، آن از كمى است \r\n مهر و رقّت وصف انسانى بود * خشم و شهوت وصف حيوانى بود \r\nويل دورانت اين صفا و صميميت را كه پس از خاتمهء شهوت نيز دوام پيدا مىكند اين‌طور توصيف مىكند :\r\n« عشق به كمال خود نمىرسد مگر آنگاه كه با حضور گرم و دلنشين خود تنهايى\r\n\r\n\r\n\r\n\r\n","description":"","footnote":"\r\n( 1 ) . روم / 21\r\n","page_name":" 672 ","page_number":672},
  {"content":"\r\n\r\nپيرى و نزديكى مرگ را ملايم و مطبوع سازد . كسانى كه عشق را فقط ميل و رغبت مىدانند فقط به ريشه و ظاهر آن مىنگرند . روح عشق حتى هنگامى كه اثرى از جسم بجا نمانده باشد باقى خواهد بود . در اين ايام آخر عمر كه دلهاى پير از نو با هم مىآميزند ، شكفتگى معنوى جسم گرسنه به كمال خود مىرسد . » « 1 »\r\nبا همهء اختلافى كه ميان اين دو نوع عشق وجود دارد و يكى مشروط به هجران است و ديگرى به وصال ، يكى از نوع ناآرامى و كشش و شور است و ديگرى از نوع آرامش و سكون ، در يك جهت مشتركند : هر دو گلهاى باطراوتى مىباشند كه فقط در اجتماعاتى كه بر آنها عفاف و تقوا حكومت مىكنند مىرويند و مىشكفند . محيطهاى [ اشتراكى 
  ] جنسى يا شبه اشتراكى جنسى نه قادرند عشق به اصطلاح شاعرانه و رمانتيك به وجود آورند و نه مىتوانند در ميان زوجين آنچنان صفا و رقّت و صميميت و وحدتى - كه بدان اشاره شد - به وجود آورند .\r\n\r\n\r\n\r\n\r\n","description":"","footnote":"\r\n( 1 ) . لذات فلسفه ، ص 134\r\n","page_name":" 673 ","page_number":673},
  {"content":"\r\n . \r\n","description":"","footnote":"","page_name":" 674 ","page_number":674},
  {"content":"\r\n\r\n\r\nفهرستها\r\n\r\n","description":"","footnote":"","page_name":" 675 ","page_number":675},
  {"content":"\r\n . \r\n","description":"","footnote":"","page_name":" 676 ","page_number":676},
  {"content":"\r\n\r\n\r\nفهرست آيات قرآن كريم\r\nمتن آيه - نام سوره - شمارهء آيه - صفحه .\r\nو . . . انّى جاعلٌ فى . . . . . . . . بقره . . . . . 30 . . . . . 151 .\r\nو لن ترضى عنك اليهود . . . . . . . . بقره . . . . . 120 . . . . . 595 .\r\nانّ الّذين يكتمون ما . . . . . . . . بقره . . . . . 159 . . . . . 561 .\r\nاحلّ . . . هنّ لباسٌ . . . . . . . . بقره . . . . . 187 . . . . . 134 .\r\nو لا تأكلوا اموالكم . . . . . . . . بقره . . . . . 188 . . . . . 119 ، 120 .\r\nو يسئلونك عن المحيض . . . . . . . . بقره . . . . . 222 . . . . . 418 ، 419 ، 579 .\r\nالطّلاق مرّتان فامساك . . . . . . . . بقره . . . . . 229 . . . . . 290 - 294 .\r\nواذا طلّقتم النّساء . . . . . . . . بقره . . . . . 231 . . . . . 290 - 292 .\r\nلا . . . و متّعوهنّ على . . . . . . . . بقره . . . . . 236 . . . . . 286 .\r\nزيّن للنّاس حبّ الشّهوات . . . . . . . . آل عمران . . . . . 14 . . . . . 422 ، 581 ، 672 .\r\nقل . . . واللَّه بصير . . . . . . . . آل عمران . . . . . 15 . . . . . 577 .\r\nفتقبّلها ربّها بقبولٍ . . . . . . . . آل عمران . . . . . 37 . . . . . 133 .\r\nيا ايّها النّاس انّا . . . . . . . . نساء . . . . . 1 . . . . . 131 .\r\nو . . . فان خفتم الّا . . . . . . . . نساء . . . . . 3 . . . . . 358 ، 362 .\r\nو اتوا النّساء صدقاتهنّ . . . . . . . . نساء . . . . . 4 . . . . . 200 ، 211 .\r\nللرّجال نصيبٌ ممّا . . . . . . . . نساء . . . . . 7 . . . . . 216 ، 233 - 235 .\r\nواللّاتى يأتين الفاحشة . . . . . . . . نساء . . . . . 15 . . . . . 550 ، 602 ، 603 ، 620 .\r\nيا ايّها الّذين آمنوا لا . . . . . . . . نساء . . . . . 19 . . . . . 205 ، 206 .\r\nو كيف تأخذونه و قد . . . . . . . . نساء . . . . . 21 . . . . . 293 .\r\nو لا تنكحوا ما نكح آباؤكم . . . . . . . . نساء . . . . . 22 . . . . . 205 ، 206 .\r\nيريد . . . و خلق الانسان . . . . . . . . نساء . . . . . 28 . . . . . 108\r\n\r\n","description":"","footnote":"","page_name":" 677 ","page_number":677},
  {"content":"\r\n\r\nو . . . للرّجال نصيبٌ . . . . . . . . نساء . . . . . 32 . . . . . 216 .\r\nو ان خفتم شقاق بينهما . . . . . . . . نساء . . . . . 35 . . . . . 274 .\r\nيا . . . لاتقربوا الصّلوة . . . . . . . . نساء . . . . . 43 . . . . . 608 .\r\nو اذا حيّيتم بتحيّةٍ فحيّوا . . . . . . . . نساء . . . . . 86 . . . . . 278 .\r\nو لن . . . كالمعلّقة . . . . . . . . نساء . . . . . 129 . . . . . 252 .\r\nانّ . . . نؤمن ببعضٍ . . . . . . . . نساء . . . . . 150 . . . . . 107 .\r\nيا . . . ولايجرمنّكم . . . . . . . . مائده . . . . . 8 . . . . . 589 ، 590 .\r\nو يا آدم اسكن انت . . . . . . . . اعراف . . . . . 19 . . . . . 132 .\r\nفوسوس لهما الشّيطان . . . . . . . . اعراف . . . . . 20 . . . . . 132 .\r\nو قاسمهما انّى لكما . . . . . . . . اعراف . . . . . 21 . . . . . 132 .\r\nفدلّيهما بغرورٍ فلمّا . . . . . . . . اعراف . . . . . 22 . . . . . 132 .\r\nقل من حرّم زينة . . . . . . . . اعراف . . . . . 32 . . . . . 402 .\r\nساصرف عن اياتى . . . . . . . . اعراف . . . . . 146 . . . . . 595 .\r\nهو . . . و جعل منها . . . . . . . . اعراف . . . . . 189 . . . . . 223 ، 422 ، 581 ، 672 .\r\nو اعدّوا لهم ما استطعتم . . . . . . . . انفال . . . . . 60 . . . . . 118 .\r\nو ما ابرّئ نفسى انّ . . . . . . . . يوسف . . . . . 53 . . . . . 622 ، 652 - 654 .\r\nواللَّه جعل لكم من . . . . . . . . نحل . . . . . 72 . . . . . 131 .\r\nفضربنا على آذانهم . . . . . . . . كهف . . . . . 11 . . . . . 486 .\r\nالّذين . . . يحسبون انّهم . . . . . . . . كهف . . . . . 104 . . . . . 618 .\r\nقال علمها عند ربّى . . . . . . . . طه . . . . . 52 . . . . . 622 .\r\nوالّذين هم لفروجهم حافظون . . . . . . مؤمنون . . . . . 5 . . . . . 605 .\r\nالزّانية والزّانى فاجلدوا . . . . . . . . نور . . . . . 2 . . . . . 551 .\r\nيا ايّها الّذين آمنوا . . . . . . . . نور . . . . . 27 . . . . . 465 ، 466 ، 469 ، 470 .\r\nفان لم تجدوا فيها . . . . . . . . نور . . . . . 28 . . . . . 465 ، 466 ، 470 ، 471 .\r\nليس عليكم جناح ان . . . . . . . . نور . . . . . 29 . . . . . 465 ، 466 ، 472 .\r\nقل للمؤمنين يغضّوا . . . . . . . . نور . . . . . 30 . . . . . 432 ، 436 ، 465 ، 473 ، 475 - . . . . . . . . . . . . . . . 477 ، 485 ، 584 ، 591 .\r\nو قل للمؤمنات يغضضن . . . . . . . . نور . . . . . 31 . . . . . 432 ، 436 ، 465 - 467 ، . . . . . . . . . . . . . . . 478 - 491 ، 494 ، 495 ،\r\n. . . . . . . . . . . . . . . 504 ، 505 ، 512 - 514 ، . . . . . . . . . . . . . . . 519 ، 521 ، 533 ، 554 ، . . . . . . . . . . . . . . . 584 ، 585 ، 593 ،\r\n597 ، . . . . . . . . . . . . . . . 605 - 608 .\r\nيا ايّها الّذين آمنوا . . . . . . . . نور . . . . . 58 . . . . . 492 - 494 ، 530 ، 554 .\r\nو اذا بلغ الاطفال . . . . . . . . نور . . . . . 59 . . . . . 492 .\r\nوالقواعد من النساء . . . . . . . . نور . . . . . 60 . . . . . 492 ، 495 ، 496 ، 499 ، . . . . . . . . . . . . . . . 502 ، 526\r\n\r\n","description":"","footnote":"","page_name":" 678 ","page_number":678},
  {"content":"\r\n\r\nو اوحينا الىامّ موسى . . . . . . . . قصص . . . . . 7 . . . . . 133 .\r\nفخرج منها خائفاً . . . . . . . . قصص . . . . . 21 - 28 . . . . . 204 ، 205 .\r\nو من آياته ان خلق . . . . . . . . روم . . . . . 21 . . . . . 131 ، 183 ، 627 ، 672 .\r\nو . . . واغضض من صوتك . . . . . . . . لقمان . . . . . 19 . . . . . 474 ، 590 .\r\nو . . . و يستأذن فريقٌ . . . . . . . . احزاب . . . . . 13 . . . . . 553 ، 554 .\r\nيا ايّها النّبىّ قل . . . . . . . . احزاب . . . . . 28 . . . . . 545 .\r\nيا نساء النّبىّ لستنّ . . . . . . . . احزاب . . . . . 32 . . . . . 431 ، 497 ، 504 ، 505 ، . . . . . . . . . . . . . . . 565 ، 582 ، 583 .\r\nو قرن فى بيوتكنّ . . . . . . . . احزاب . . . . . 33 . . . . . 431 ، 477 ، 497 ، 582 - 584 .\r\nيا . . . و اذا سألتموهنّ . . . . . . . . احزاب . . . . . 53 . . . . . 431 ، 432 ، 498 ، 499 ، . . . . . . . . . . . . . . . 583 ، 584 .\r\nلا جناح عليهنّ فى . . . . . . . . احزاب . . . . . 56 . . . . . 489 .\r\nوالّذين يؤذون المؤمنين . . . . . . . . احزاب . . . . . 58 . . . . . 505 .\r\nيا . . . يدنين عليهنّ . . . . . . . . احزاب . . . . . 59 . . . . . 389 ، 407 ، 432 ، 441 ، . . . . . . . . . . . . . . . 500 ، 504 ، 505 ، 535 ،\r\n. . . . . . . . . . . . . . . 598 ، 608 ، 613 ، 614 .\r\nلئن لم ينته المنافقون . . . . . . . . احزاب . . . . . 60 . . . . . 500 ، 506 .\r\nانّا . . . ظلوماً جهولًا . . . . . . احزاب . . . . . 72 . . . . . 109 .\r\nلا الشّمس ينبغى لها . . . . . . . . يس . . . . . 40 . . . . . 36 .\r\nفقال . . . حتّى توارت . . . . . . . . ص . . . . . 32 . . . . . 430 .\r\nمحمّد رسول اللَّه والّذين . . . . . . . . فتح . . . . . 29 . . . . . 111 .\r\nيا ايّها الّذين آمنوا . . . . . . . . حجرات . . . . . 1 . . . . . 562 .\r\nانّ الّذين يغضّون . . . . . . . . حجرات . . . . . 3 . . . . . 474 ، 590 .\r\nانّما المؤمنون اخوةٌ . . . . . . . . حجرات . . . . . 10 . . . . . 649 .\r\nيوم نقول لجهنّم . . . . . . . . ق . . . . . 30 . . . . . 459 .\r\nلقد ارسلنا رسلنا . . . . . . . . حديد . . . . . 25 . . . . . 106 ، 286 .\r\nيا ايّها النّبىّ اذا جاء ك . . . . . . . . ممتحنه . . . . . 12 . . . . . 538 .\r\nان تتوبا الى اللَّه فقد . . . . . . . . تحريم . . . . . 4 . . . . . 543 .\r\nو ثيابك فطهّر . . . . . . مدثر . . . . . 4 . . . . . 401 .\r\nولا اقسم بالنّفس اللّوّامه . . . . . . قيامت . . . . . 2 . . . . . 653 .\r\nهل اتى على الانسان . . . . . . . . انسان . . . . . هل اتى . . . . . 521 .\r\nيا ايّها الانسان انّك . . . . . . . . انشقاق . . . . . 6 . . . . . 151 .\r\nيا ايّتها النّفس المطمئنّة . . . . . . فجر . . . . . 27 . . . . . 653 .\r\nو نفسٍ و ما سوّيها . . . . . . شمس . . . . . 7 . . . . . 151 .\r\nفالهمها فجورها و تقويها . . . . . . شمس . . . . . 8 . . . . . 151 .\r\nقد افلح من زكّيها . . . . . . شمس . . . . . 9 . . . . . 652 .\r\nلقد خلقنا الانسان فى . . . . . . . . تين . . . . . 4 . . . . . 151\r\n\r\n","description":"","footnote":"","page_name":" 679 ","page_number":679},
  {"content":"\r\n\r\n\r\nفهرست احاديث\r\nمتن حديث - گوينده - صفحه .\r\nيكى از موضوعاتى كه من . . . . . . . . امام جعفر صادق عليه السلام . . . . . 82 .\r\nتو را با نكاح متعدد چه كار . . . . . . . . امام موسى كاظم عليه السلام . . . . . 82 .\r\nاگر عمر سبقت نمىجست و . . . . . . . . امام على عليه السلام . . . . . 83 .\r\nلا اعلم احداً تمتّع . . . . . . . . منسوب به امام على عليه السلام . . . . . 83 .\r\n. . . مگر پدرت با تو چه . . . . . . . . رسول اكرم صلى الله عليه و آله . . . . . 87 .\r\n. . . اگر از من مىپرسى . . . . . . . . رسول اكرم صلى الله عليه و آله . . . . . 88 ، 89 .\r\nسخن مرد به زن . . . . . . . . رسول اكرم صلى الله عليه و آله . . . . . 93 .\r\n. . . در آن وقت كه . . . . . . . . امام على عليه السلام . . . . . 120 .\r\nمن اخلاق الانبياء . . . . . . . . رسول اكرم صلى الله عليه و آله . . . . . 134 ، 402 ، 630 .\r\nمن به سه چيز علاقه . . . . . . . . رسول اكرم صلى الله عليه و آله . . . . . 134 .\r\nلا شغار فى الاسلام . . . . . . رسول اكرم صلى الله عليه و آله . . . . . 204 .\r\n. . . اين براى اين است كه . . . . . . . . امام جعفر صادق عليه السلام . . . . . 239 .\r\nخداوند دشمن مىدارد و . . . . . . . . رسول اكرم صلى الله عليه و آله . . . . . 254 ، 257 .\r\nانّ طلاق‌امّ ايّوب . . . . . . . . رسول اكرم صلى الله عليه و آله . . . . . 254 ، 528 .\r\nجبرئيل آنقدر به من . . . . . . . . رسول اكرم صلى الله عليه و آله . . . . . 254 .\r\nچيزى در نزد خدا محبوبتر . . . . . . . . رسول اكرم صلى الله عليه و آله . . . . . 254 .\r\nاينكه در قرآن نام طلاق . . . . . . . . امام جعفرصادق عليه السلام . . . . . 254 .\r\nازدواج كنيد ولى طلاق . . . . . . . . رسول اكرم صلى الله عليه و آله . . . . . 254 .\r\nهيچ چيز حلالى مانند طلاق . . . . . . . . امام جعفرصادق عليه السلام . . . . . 254 ، 257 .\r\nما احل اللَّه شيئاً ابغض . . . . . . . . رسول اكرم صلى الله عليه و آله . . . . . 254 ، 528\r\n\r\n","description":"","footnote":"","page_name":" 680 ","page_number":680},
  {"content":"\r\n\r\n. . . نخواستم قطعهء آتشى از . . . . . . . . امام محمدباقر عليه السلام . . . . . 255 .\r\nالنّاس مسلّطون على . . . . . . . . - . . . . . 281 .\r\n. . . ايلاكننده پس از . . . . . . . . امام محمدباقر عليه السلام . . . . . 291 .\r\n. . . بر آن زن حرجى نيست . . . . . . . . امام جعفرصادق عليه السلام . . . . . 291 .\r\nهركس زنى دارد و او را . . . . . . . . امام جعفرصادق عليه السلام . . . . . 292 .\r\nاذا اراد الرّجل ان . . . . . . . . امام جعفرصادق عليه السلام . . . . . 292 .\r\nمرد هنگام ازدواج بايد . . . . . . . . امام جعفرصادق عليه السلام . . . . . 293 .\r\nاتّقوا اللَّه فى النّساء . . . . . . . . رسول اكرم صلى الله عليه و آله . . . . . 293 .\r\n. . . اگر يك زن چند شوهر . . . . . . . . امام على عليه السلام . . . . . 311 .\r\n. . . حتماً بايد سه تاى از . . . . . . . . امام جعفرصادق عليه السلام . . . . . 358 .\r\nهركس دو زن داشته . . . . . . . . رسول اكرم صلى الله عليه و آله . . . . . 359 .\r\n. . . خير چنين شرطهايى صحيح . . . . . . . . امام محمدباقر عليه السلام . . . . . 361 .\r\nهركس گروهى از زنان . . . . . . . . امام جعفر صادق عليه السلام . . . . . 363 .\r\nالنظافة من الايمان . . . . . . رسول اكرم صلى الله عليه و آله . . . . . 400 .\r\nمن الدّين المتعة . . . . . . رسول اكرم صلى الله عليه و آله . . . . . 400 .\r\nبئس العبد القاذورة . . . . . . رسول اكرم صلى الله عليه و آله . . . . . 400 .\r\nانّ اللَّه جميل يحبّ . . . . . . . . امام على عليه السلام . . . . . 400 .\r\nخداوند زيباست و دوست . . . . . . . . امام جعفرصادق عليه السلام . . . . . 400 ، 401 .\r\n. . . من كه پيشواى شما هستم . . . . . . . . رسول اكرم صلى الله عليه و آله . . . . . 401 .\r\nچه مىشود گروهى از . . . . . . . . رسول اكرم صلى الله عليه و آله . . . . . 401 .\r\nالبسوا البياض فانّه . . . . . . . . . . . . . 402 .\r\nخداوند دوست مىدارد . . . . . . . . رسول اكرم صلى الله عليه و آله . . . . . 402 .\r\n. . . بلى ، خضاب و آرايش . . . . . . . . امام موسى كاظم عليه السلام . . . . . 403 .\r\nتنظّفوا ولا تشبّهوا باليهود . . . . . . رسول اكرم صلى الله عليه و آله . . . . . 403 .\r\nلم يرسلنى اللَّه تعالى بالرّهبانيّة . . . . . . . . رسول اكرم صلى الله عليه و آله . . . . . 403 ، 631 .\r\nما زنى غيورٌ قطّ . . . . . . امام على عليه السلام . . . . . 416 .\r\nكلّمينى يا حميرا . . . . . . رسول اكرم صلى الله عليه و آله . . . . . 423 ، 581 .\r\nفلا تطوّلنّ احتجابك . . . . . . . . امام على عليه السلام . . . . . 430 .\r\nالانسان حريصٌ على ما . . . . . . . . - . . . . . 455 ، 461 .\r\nمنهومان لايشبعان : طالب . . . . . . . . رسول اكرم صلى الله عليه و آله . . . . . 458 .\r\n. . . آيا اگر مادر تو در . . . . . . . . رسول اكرم صلى الله عليه و آله . . . . . 469 .\r\n. . . ارم ببصرك اقصى . . . . . . . . امام على عليه السلام . . . . . 474 ، 475 .\r\nغضّوا الابصار فانّه . . . . . . . . امام على عليه السلام . . . . . 475 .\r\nدر كودكى چند بار پيشامدهايى . . . . . . . . رسول اكرم صلى الله عليه و آله . . . . . 477 ، 478 .\r\n. . . الزّينة الظّاهرة الكحل . . . . . . . . امام جعفرصادق عليه السلام . . . . . 482 .\r\n. . . هى الثّياب و الكحل و . . . . . . . . امام محمدباقر عليه السلام . . . . . 482 .\r\n. . . الخاتم والمسكة و هى . . . . . . . . امام جعفرصادق عليه السلام . . . . . 482\r\n\r\n","description":"","footnote":"","page_name":" 681 ","page_number":681},
  {"content":"\r\n\r\n. . . الوجه والكفّان والقدمان . . . . . . امام جعفرصادق عليه السلام . . . . . 482 .\r\n. . . يا اسماء انّ المرأة اذا . . . . . . . . رسول اكرم صلى الله عليه و آله . . . . . 483 .\r\n. . . اين كار مانعى ندارد . . . . . . . . امام جعفر صادق عليه السلام . . . . . 489 .\r\n. . . هى خاصّة فى الرّجال . . . . . . . . امام جعفرصادق عليه السلام . . . . . 494 .\r\n. . . الخمار والجلباب . . . . . . . . امام جعفرصادق عليه السلام . . . . . 495 ، 496 .\r\n. . . الخمار والجلباب اذا كانت . . . . . . . . امام جعفرصادق عليه السلام . . . . . 503 .\r\n. . . لا الّا ان تكون من . . . . . . . . امام رضا عليه السلام . . . . . 514 ، 515 .\r\nيؤخذ الغلام بالصّلاة و . . . . . . . . امام رضا عليه السلام . . . . . 515 .\r\nلا بأس ان يرى المملوك . . . . . . . . - . . . . . 516 .\r\n. . . كانوا يدخلون على بنات . . . . . . . . امام رضا عليه السلام . . . . . 516 ، 517 ، 608 ، 609 .\r\nلا حرمة لنساء اهل الذمّة . . . . . . . . رسول اكرم صلى الله عليه و آله . . . . . 517 .\r\nلا بأس بالنّظر الى رؤوس . . . . . . . . امام على عليه السلام . . . . . 517 ، 609 .\r\nلا بأس بالنّظر الى رؤوس . . . . . . . . امام جعفرصادق عليه السلام . . . . . 518 .\r\n. . . الوجه والكفّين . . . . . . امام جعفرصادق عليه السلام . . . . . 519 .\r\n. . . يغسل منها ما اوجب . . . . . . . . امام جعفرصادق عليه السلام . . . . . 519 ، 520 .\r\n. . . الوجه والكفّ و موضع . . . . . . . . امام موسى كاظم عليه السلام . . . . . 520 .\r\n. . . السّلام عليكم . . . . . . . . رسول اكرم صلى الله عليه و آله . . . . . 520 ، 521 .\r\n. . . نعم و ما دون الخمار . . . . . . . . امام جعفرصادق عليه السلام . . . . . 521 ، 522 .\r\n. . . زنى جوان و مردى جوان . . . . . . . . رسول اكرم صلى الله عليه و آله . . . . . 531 ، 612 .\r\n. . . آيا آن زن را ديده‌اى ؟ . . . . . . . . رسول اكرم صلى الله عليه و آله . . . . . 532 ، 533 .\r\n. . . برو ببين ، زيرا اگر . . . . . . . . رسول اكرم صلى الله عليه و آله . . . . . 533 .\r\nلا بأس ان ينظر الى . . . . . . . . امام جعفرصادق عليه السلام . . . . . 533 .\r\n. . . نعم ، انّما يريد ان . . . . . . . . امام جعفرصادق عليه السلام . . . . . 534 .\r\n. . . اشكالى ندارد مشروط بر . . . . . . . . امام جعفرصادق عليه السلام . . . . . 534 .\r\n. . . آيا تاكنون از زنى سخنى . . . . . . . . رسول اكرم صلى الله عليه و آله . . . . . 538 - 540 .\r\nكان ابى يبعث امّى وامّ . . . . . . . . امام موسى كاظم عليه السلام . . . . . 540 .\r\n. . . انّه قد اذن لكنّ ان . . . . . . . . رسول اكرم صلى الله عليه و آله . . . . . 541 ، 617 .\r\n. . . لو تركنا هذا الباب . . . . . . . . رسول اكرم صلى الله عليه و آله . . . . . 546 .\r\nواكفف عليهنّ من . . . . . . . . امام على عليه السلام . . . . . 547 ، 619 .\r\n. . . از همه چيز بهتر براى زن . . . . . . . . فاطمة الزّهرا عليها السلام . . . . . 548 .\r\nيا علىّ اوّل نظرةٍ لك . . . . . . . . رسول اكرم صلى الله عليه و آله . . . . . 549 .\r\nالنّظر سهمٌ من سهام . . . . . . . . امام جعفرصادق عليه السلام . . . . . 549 .\r\nزناالعينين النّظر . . . . . . - . . . . . 549 .\r\nانّ اللَّه حدّد حدوداً . . . . . . . . امام على عليه السلام . . . . . 563 .\r\nانّ اللَّه يحبّ ان يؤتى . . . . . . . . رسول اكرم صلى الله عليه و آله . . . . . 563 .\r\nرهبانيّة امّتى الجهاد . . . . . . رسول اكرم صلى الله عليه و آله . . . . . 575 .\r\nالكذب ريبةٌ و الصّدق . . . . . . . . . . . . . 580\r\n\r\n","description":"","footnote":"","page_name":" 682 ","page_number":682},
  {"content":"\r\n\r\nالبرّما . . . والاثم ما . . . . . . . . رسول اكرم صلى الله عليه و آله . . . . . 580 .\r\nكلّ مولودٍ يولد على . . . . . . . . - . . . . . 595 .\r\n. . . لانّهنّ قد يصفن لازواجهنّ . . . . . . . . - . . . . . 596 .\r\n[ . . . تلذّذ قهرى مانعى ندارد 
  ] . . . . . امام رضا عليه السلام . . . . . 601 .\r\n. . . اؤتمن الخائن و يخون . . . . . . . . - . . . . . 605 .\r\nو عندها تشارك المرأة زوجها . . . . . . . . - . . . . . 604 ، 605 .\r\nو رأيت المرأة تقهر زوجها . . . . . . . . - . . . . . 604 .\r\nانّ الحق والباطل لا . . . . . . . . - . . . . . 618 .\r\nلست بفوقٍ ان اخطئ . . . . . . امام على عليه السلام . . . . . 623\r\n\r\nفهرست اشعار عربى\r\nمصرع اول اشعار - تعداد ابيات - نام سراينده - صفحه .\r\nالنّفس راغبةٌ اذا رغّبتها . . . . . 1 . . . . . . . . . . 460 .\r\nالنّفس كالطّفل ان تهمله شبّ على . . . . . 1 . . . . . بوصيرى مصرى . . . . . 460 .\r\nتبدى النّفار دلالًا و هى آنسةٌ . . . . . 1 . . . . . ابن العفيف . . . . . 423 .\r\nتجمّلت تبغّلت و ان عشت تفيّلت . . . . . 1 . . . . . . . . . . 604\r\n\r\nفهرست اشعار فارسى\r\nمصرع اول اشعار - تعداد ابيات - نام سراينده - صفحه .\r\nآب غالب شد بر آتش از لهيب . . . . . 2 . . . . . مولوى . . . . . 423 .\r\nآب كه از سر گذشت چه يك نى و چه صد نى . . . . . . . . . . . . . . . 562 .\r\nاز قضا سر كنگبين صفرا فزود . . . . . . . . . . مولوى . . . . . 243 .\r\nاينچنين خاصيتى در آدمى است . . . . . 2 . . . . . مولوى . . . . . 672 .\r\nاين حكم چنين بود كه كج‌دار و مريز . . . . . . . . . . . . . . . 247 ، 248 .\r\nبلبل از فيض گل آموخت سخن ورنه نبود . . . . . 1 . . . . . حافظ . . . . . 663 .\r\nتا توانى پا منه اندر فراق . . . . . 1 . . . . . مولوى . . . . . 254 .\r\nچو گل بسيار شد پيلان بلغزند . . . . . . . . . . . . . . . 345\r\n\r\n","description":"","footnote":"","page_name":" 683 ","page_number":683},
  {"content":"\r\n\r\nچه خوش بىمهربانى از دو سر بى . . . . . 1 . . . . . . . . . . 278 .\r\nچه خوش نازى است ناز خوبرويان . . . . . 1 . . . . . نظامى . . . . . 423 .\r\nدل برود چشم چو مايل بود . . . . . 1 . . . . . . . . . . 459 .\r\nدو چشم مست تو خوش مىكشند ناز از هم . . . . . 1 . . . . . . . . . . 473 .\r\nديده را فايده آن است كه دلبر بيند . . . . . . . . . . . . . . . 473 .\r\nزيّن للنّاس حق آراسته است . . . . . 4 . . . . . مولوى . . . . . 422 ، 423 ، 581 ، 672 .\r\nساز طرب عشق كه داند كه چه ساز است . . . . . 4 . . . . . عراقى . . . . . 197 ، 198 .\r\nسخن درست بگويم نمىتوانم ديد . . . . . 1 . . . . . . . . . . 345 .\r\nشب زفاف كم از صبح پادشاهى نيست . . . . . . . . . . . . . . . 438 .\r\nشيراز معدن لب لعل است و كان حسن . . . . . 2 . . . . . حافظ . . . . . 53 ، 54 .\r\nصد ملك جان به نيم نظر مىتوان خريد . . . . . 1 . . . . . حافظ . . . . . 435 .\r\nفرشته خوى شود آدمى ز كم خوردن . . . . . 2 . . . . . سعدى . . . . . 460 .\r\nمراد هر كه بر آرى مطيع نفس تو گشت . . . . . 1 . . . . . . . . . . 461 .\r\nمشتاقى است مايهء مهجورى . . . . . . . . . . . . . . . 425 .\r\nنقدها را بود آيا كه عيارى گيرند . . . . . 2 . . . . . حافظ . . . . . 531 .\r\nهر كه عشق اندر او كمند انداخت . . . . . 2 . . . . . سعدى . . . . . 663\r\n\r\n","description":"","footnote":"","page_name":" 684 ","page_number":684},
  {"content":"\r\n\r\n\r\nفهرست اسامى اشخاص\r\nآبلارد ( پير ) : 666 .\r\nآدم عليه السلام : 131 ، 132 ، 422 ، 581 ، 672 .\r\nآرتينو : 320 .\r\nآسيه : 132 .\r\nآكاتياس : 307 .\r\nآكارديوس : 303 .\r\nآلبانو : 537 .\r\nآلفونسوى اوّل : 320 .\r\nآليس : 364 ، 365 .\r\nابراهيم عليه السلام : 132 .\r\nابراهيم بن هشام : 605 .\r\nابن ابى الحديد ( عزّالدين عبدالحميد ) : 478 .\r\nابن ابى العوجاء : 239 .\r\nابن ابى عقيل : 607 .\r\nابن اثير ( ابوالحسن عزّالدّين على ) : 293 .\r\nابن العفيف : 423 .\r\nابن خلدون ( ابوزيدعبدالرحمن بن محمّد ) : 430 .\r\nابن رشد اندلسى ( ابوالوليد محمّدبن احمد ) : 555 .\r\nابن سينا ( ابوعلى حسين بن عبداللَّه ) : 26 ، 123 ، 457 ، 662 .\r\nابن عباس ( عبداللَّه ) : 479 ، 483 ، 485 ، 486 ، 542 ، 554 ، 593 .\r\nابن مسعود : 479 ، 483 ، 593 ، 607 .\r\nابن مقفع ( عبداللَّه ) : 620 ، 621 .\r\nابن منظور ( جمال الدين ابوالفضل ، صاحب لسان العرب ) : 501 .\r\nابوالبخترى : 517 ، 609 .\r\nابوالظهيرالحسن : 302 .\r\nابو ايّوب انصارى : 254 ، 528 ، 529 .\r\nابوبكربن ابى قحافه : 81 .\r\nابوبكر بن عبدالرحمن بن هشام : 552 ، 554 ، 555 .\r\nابوحنيفه نعمان بن ثابت بن زوطى بن مرزبان :\r\n555 .\r\nابوطالب بن عبدالمطلب : 255 ، 256 .\r\nابوهريره : 532 .\r\nابوبصير : 292 ، 482 .\r\nابى جعفر : 520 .\r\nابينگ ( كرافت ) : 188 .\r\nاپيكور ( ابيقورس ) : 628 .\r\nاحمدبن حنبل ( ابن محمّد ) : 554 .\r\nارسطو : 26 ، 31 ، 128 ، 171 ، 176 ، 177\r\n\r\n","description":"","footnote":"","page_name":" 685 ","page_number":685},
  {"content":"\r\n\r\nاروين ( جى ) : 35 .\r\nاسپنسر ( هربرت ) : 139 ، 140 .\r\nاسترآبادى ( امين ) : 616 .\r\nاسكات ( ژ . آ ) : 336 .\r\nاسما بنت ابوبكر : 483 .\r\nاسما بنت يزيد انصارى : 538 - 540 .\r\nاشميد ( پروفسور ) : 339 .\r\nافلاطون : 26 ، 171 ، 175 - 177 ، 300 ، 312 ، 646 .\r\nاقبال لاهورى ( محمّد ) : 122 .\r\nاليزابت دوم : 337 .\r\nامامى ( حسام الدّين ) : 332 .\r\nامّ ايّوب انصارى : 254 ، 528 ، 529 .\r\nامپدكلس : 455 ، 456 .\r\nامّ حميده : 537 .\r\nامّ سلمه : 389 .\r\nامّ عطيه : 538 .\r\nامّ فروه : 540 .\r\nامّ موسى : 132 ، 133 .\r\nامّ موسى بن جعفر : 540 .\r\nانتيس طينس : 398 .\r\nانس بن مالك : 419 .\r\nانگلس ( فردريك ) : 312 .\r\nانوشيروان ساسانى : 307 ، 405 ، 576 ، 577 .\r\nاوزاعى : 554 .\r\nاينشتين ( آلبرت ) : 114 ، 141 .\r\nاينفسورا : 320 .\r\nباوند ( رسكو ) : 35 .\r\nبرنارد ( پروفسور ) : 537 .\r\nبروجردى ( حسين طباطبائى ) : 471 ، 472 ، 575 ، 588 ، 589 ، 598 .\r\nبزنطى ( احمدبن محمدبن ابى نصر ) : 514 ، 515 .\r\nبطلميوس ( قلوذى ) : 149 .\r\nبوخنر ( ادوارد ) : 102 .\r\nبودا ( گوتمه سيدارته ) : 352 ، 627 ، 628 ، 630 .\r\nبوصيرى مصرى : 460 .\r\nبيضاوى : 614 .\r\nپاور ( رومينا ) : 537 .\r\nپترارك : 666 .\r\nپريدو : 317 ، 318 .\r\nپهلوى : 372 ، 373 .\r\nپيوس دوم : 320 .\r\nتئودور : 303 .\r\nتستا ( توماس ) : 35 .\r\nجابربن عبداللَّه انصارى : 520 .\r\nجاحظ ( عمروبن بحربن محبوب ) : 541 .\r\nجبرئيل عليه السلام : 254 .\r\nجعفر : 517 ، 609 .\r\nجعفربن محمد ، امام صادق عليه السلام : 82 ، 239 ، 254 ، 255 ، 291 - 293 ، 358 ، 263 ، 400 ، 481 ، 482 ، 489 ، 494 - 496 ، 503 ، 517 - 519 ، 521 ، 522 ، 533 ، 534 ، 540 ، 549 .\r\nجيمز ( ويليام ) : 53 ، 668 .\r\nچاپلين ( چارلى ) : 378 ، 379 .\r\nحافظ ( خواجه شمس الدّين محمّد ) : 53 ، 54 ، 435 ، 531 ، 570 ، 663 .\r\nحجّة بن الحسن ، امام زمان ( عج ) : 622 .\r\nحرّ عاملى ( شيح محمّدبن حسن بن على صاحب وسائل ) : 540 ، 616 ، 619 .\r\nحسّان بن ثابت : 235 .\r\nحسن بن جهم : 403 .\r\nحسن بن على ، امام مجتبى عليه السلام : 241 ، 255 - 257 ، 547 ، 548 ، 573 ، 604 ، 606 ، 619 - 621 .\r\nحسين بن على ، سيّدالشهدا عليه السلام : 255 .\r\nحفصه بنت عمر : 543 - 545 ، 619 .\r\nحكيم ( آية اللَّه سيد محسن ) : 476 ، 556 ، 558 ، 592 ، 622 .\r\nحلبى ( عبيداللَّه ) : 495 ، 496 ، 502 .\r\nحلّى ( آية اللَّه ) : 289 ، 292 .\r\nحلّى ( علّامه ابوالقاسم نجم الدين جعفربن حسن ) :\r\n289 ، 549 ، 554 - 557 ، 575 .\r\nحمران : 605 .\r\nحمزه بن عبدالمطلب : 423 ، 581 .\r\nحوّا : 53 ، 131 ، 132 ، 422 ، 581 ، 672\r\n\r\n","description":"","footnote":"","page_name":" 686 ","page_number":686},
  {"content":"\r\n\r\nخانلرى ( زهرا ) : 332 .\r\nخديجه بنت خويلد عليها السلام : 133 ، 317 ، 318 ، 573 .\r\nخسرو : 425 .\r\nخسرو پرويز : 307 ، 434 ، 459 .\r\nخمينى ( امام روح اللَّه موسوى ) : 370 .\r\nخوانسارى ( آية اللَّه ) : 605 .\r\nداروين ( چارلز رابرت ) : 102 ، 188 .\r\nداريوش : 386 ، 419 .\r\nدانته آليگيرى : 666 .\r\nداود ظاهرى : 554 .\r\nدموسه : 187 .\r\nدورانت ( ويل ) : 31 ، 44 ، 111 ، 165 ، 184 ، 186 - 188 ، 215 ، 217 ، 224 ، 300 ، 304 ، 319 ، 312 ، 324 ، 331 ، 338 ، 358 ، 359 ، 371 ، 385 - 388 ، 390 ، 405 ، 419 ، 420 ، 422 ، 424 ، 433 ، 558 ، 570 ، 572 ، 580 ، 633 - 636 ، 666 - 668 ، 672 .\r\nدوكرسپينى : 165 .\r\nدومنتزلان ( هانرى ) : 339 .\r\nراسل ( برتراند آرتور ويليام ) : 59 ، 66 - 68 ، 134 ، 225 ، 330 ، 334 - 336 ، 350 ، 364 ، 390 ، 397 ، 413 ، 414 ، 423 ، 424 ، 437 ، 439 ، 455 ، 456 ، 476 ، 477 ، 570 ، 580 ، 592 ، 627 - 630 ، 635 ، 636 ، 641 ، 642 ، 646 ، 647 ، 658 ، 659 ، 664 ، 669 - 671 .\r\nراغب اصفهانى ( ابوالقاسم حسين بن محمد ) :\r\n200 ، 475 ، 501 .\r\nراوندى : 576 .\r\nرستم : 423 ، 581 .\r\nرشيد رضا ( سيّد محمّد ) : 275 .\r\nرسو ( ژان ژاك ) : 26 ، 142 .\r\nرولاند ( رومن ) : 187 .\r\nريك ( پروفسور ) : 92 ، 180 ، 181 .\r\nزال : 423 ، 581 .\r\nزراره : 481 .\r\nزردشت : 386 .\r\nزكريّا عليه السلام : 133 .\r\nزمخشرى ( ابوالقاسم محمودبن عمربن محمد خوارزمى ) : 200 ، 274 ، 480 ، 481 ، 486 ، 505 ، 530 ، 535 ، 542 ، 599 .\r\nزمعه : 541 ، 617 .\r\nزينب همسر رسول اللَّه : 542 .\r\nزينب بنت على عليها السلام : 409 .\r\nژوستى نين : 307 .\r\nسامى كاهن : 244 .\r\nسان برناردينو : 320 .\r\nساواژ ( دكتر ) : 165 .\r\nستارلينگ ( پروفسور ) : 187 .\r\nسروانتس ( ميگل ) : 244 .\r\nسعدى شيرازى ( مشرف الدّين مصلح بن عبداللَّه ) :\r\n218 ، 460 ، 663 .\r\nسفيان ثورى ( ابن سعيد بن مسروق ) : 554 .\r\nسقراط : 398 .\r\nسكونى : 517 .\r\nسلمان فارسى : 604 .\r\nسليمان بن داوود عليه السلام : 430 .\r\nسن پل ( بولس مقدس ) : 398 ، 629 .\r\nسن ژروم : 629 .\r\nسن ( كريستين ) : 306 ، 358 ، 434 .\r\nسوده بنت زمعه : 541 ، 617 .\r\nسيّد ( صاحب حاشيه برمكاسب ) : 607 .\r\nسيّد رضى ( ابوالحسن محمّد بن حسين موسوى ) :\r\n620 .\r\nسيوطى ( جلال الدين عبدالرحمن بن ابوبكر ) :\r\n485 .\r\nشافعى ( محمّدبن ادريس بن عباس ) : 554 .\r\nشاو ( جرج برنارد ) : 101 .\r\nشايگان ( سيّد على ) : 31 ، 95 ، 214 .\r\nشبلى شميل : 102 .\r\nشعيب عليه السلام : 204 ، 205 .\r\nشوپنهاور ( آرتور ) : 31 .\r\nشوشترى ( آقا شيخ محمّد تقى ) : 620 .\r\nشهربانى ( مهنامه ) : 34 .\r\nشهيد اول ( ابوعبداللَّه شمس الدين محمد دمشقى\r\n\r\n","description":"","footnote":"","page_name":" 687 ","page_number":687},
  {"content":"\r\n\r\nعاملى ، صاحب لمعه ) : 557 ، 566 .\r\nشهيد ثانى ( شيخ زين الدين بن على ) : 87 ، 275 ، 526 ، 531 - 533 ، 557 ، 611 ، 612 .\r\nشيخ ابومحمّد ابوزهره : 83 .\r\nشيخ انصارى ( مرتضى بن محمد ميرشوشترى ) :\r\n532 ، 557 ، 574 ، 575 .\r\nشيخ طوسى ( ابوجعفر محمدبن حسن ) : 294 ، 556 ، 557 .\r\nشيخ محمد حسن بن محمد باقر ، صاحب جواهر :\r\n87 ، 556 .\r\nشيرازى ( آقا سيد عبدالهادى ) : 518 .\r\nشيرين : 425 .\r\nشيطان : 131 ، 132 .\r\nصاحب حدائق : 557 .\r\nصدرالدّين شيرازى ( محمّدبن ابراهيم قوامى ، ملاصدرا ) : 68 .\r\nضحاك : 480 ، 483 ، 593 .\r\nطارق بن مرقع : 88 ، 89 .\r\nطباطبايى ( علّامه سيّد محمدحسين ) : 116 ، 122 ، 604 - 606 .\r\nطباطبايى يزدى ( سيّد محمدكاظم ) : 546 ، 557 ، 565 ، 566 .\r\nطبرسى ( ابوعلى فضل بن حسن ) : 254 ، 475 ، 479 ، 554 .\r\nطوسى ( خواجه نصيرالدين محمّد ) : 617 .\r\nظلّ السّلطان ( مسعود ميرزا ) : 576 ، 577 .\r\nعاتكه همسر عمر : 542 ، 543 .\r\nعايشه بنت ابوبكر : 300 ، 360 ، 388 ، 423 ، 431 ، 483 ، 538 ، 543 - 545 ، 574 ، 581 ، 582 ، 604 - 606 ، 619 .\r\nعباد بن صهيب : 518 .\r\nعبّاس بن عبدالمطلب : 255 .\r\nعبداللَّه بن سنان : 534 .\r\nعثمان بن مظعون : 403 ، 630 ، 631 .\r\nعراقى ( فخرالدّين ) : 197 .\r\nعروة بن زبير : 360 .\r\nعطا : 480 ، 483 ، 593 .\r\nعلى بن ابراهيم قمى : 482 .\r\nعلى بن ابيطالب ، اميرالمؤمنين عليه السلام : 83 ، 85 ، 89 ، 120 ، 133 ، 210 ، 254 - 256 ، 311 ، 360 ، 400 ، 416 ، 430 ، 474 ، 475 ، 517 ، 521 ، 547 ، 549 ، 561 ، 563 ، 573 ، 606 ، 609 ، 617 ، 619 - 621 .\r\nعلى بن جعفر : 529 .\r\nعلى بن موسى ، امام رضا عليه السلام : 514 - 516 ، 601 ، 608 ، 609 .\r\nعلى بن يقطين : 82 .\r\nعمر بن الخطاب : 80 ، 81 ، 83 ، 387 ، 541 - 546 ، 571 ، 574 ، 617 ، 619 .\r\nعميد ( موسى ) : 234 .\r\nعيسى بن مريم ، مسيح عليه السلام : 102 ، 132 ، 133 ، 297 ، 309 ، 310 ، 321 ، 346 ، 628 .\r\nغزالى طوسى ( ابوحامد محمد بن محمد ) : 61 .\r\nغيلان بن اسلمه : 357 .\r\nفاطمة الزّهرا عليها السلام : 85 ، 89 ، 133 ، 210 ، 409 ، 469 ، 520 ، 521 ، 538 ، 540 ، 548 ، 561 ، 573 ، 616 .\r\nفخر رازى ( ابوعبداللَّه محمدبن عمر ) : 481 ، 505 ، 599 ، 614 .\r\nفرعون : 132 .\r\nفرنتهء اوّل : 320 .\r\nفرويد ( زيگموند ) : 353 ، 455 ، 459 - 461 ، 635 ، 636 .\r\nفضل بن عبّاس : 531 ، 532 ، 612 .\r\nفضل بن يحيى برمكى : 59 ، 79 .\r\nفضيل بن يسار : 521 ، 522 .\r\nفيض كاشانى ( ملامحسن ) : 480 ، 535 .\r\nقفال : 481 .\r\nقمى ( محدّث ) : 578 .\r\nكارانجيا : 100 .\r\nكارل ( آلكسيس ) : 30 ، 167 - 169 ، 260 .\r\nكاشف الغطا ( شيخ محمد حسين ) : 81 .\r\nكلينى ( محمد بن يعقوب ) : 401 ، 547 ، 557 ، 575\r\n\r\n","description":"","footnote":"","page_name":" 688 ","page_number":688},
  {"content":"\r\n\r\nكليودالسون : 185 .\r\nكنفوسيوس : 630 .\r\nكوالوسكى ( مونيا ) : 184 .\r\nكوتوالى ( عادل ) : 80 .\r\nكيش : 188 .\r\nكينزى ( رابرت ) : 339 ، 345 .\r\nگاندى ( مهاتما ) : 100 ، 152 .\r\nگوبينو ( كنت ژوزف آرتور ) : 389 ، 405 .\r\nلارشفوكو ( فرانسوا دوك دو ) : 667 .\r\nلئونللودسته : 320 .\r\nلقمان عليه السلام : 474 .\r\nلكى : 66 .\r\nلمبرزو ( سزار ) : 188 .\r\nلوبون ( گوستاو ) : 304 ، 310 ، 316 - 318 .\r\nلوط عليه السلام : 132 .\r\nلى ( راسل ) : 340 .\r\nليلى بنت سعد : 199 ، 425 .\r\nليندزى ( قاضى ) : 66 ، 67 .\r\nماريو ( بئاتريس ) : 264 ، 265 ، 269 .\r\nماكياولى ( نيكولو ) : 321 .\r\nمالك : 542 .\r\nمالك بن انس : 554 .\r\nمالك اشتر نخعى : 430 .\r\nماله ( آلبر ) : 143 ، 144 .\r\nمجلسى ( علامه محمدباقر ) : 474 .\r\nمجنون عامرى : 199 ، 425 .\r\nمحقق حلّى ( نجم الدّين ابوالقاسم جعفر ، صاحب شرايع ) : 549 ، 556 ، 557 .\r\nمحمد بن اسماعيل بن بزيع : 516 ، 608 .\r\nمحمد بن حمزه : 605 .\r\nمحمد بن حنفيه : 474 .\r\nمحمد بن عبداللَّه ، رسول اكرم صلى الله عليه و آله : 80 ، 81 ، 85 ، 87 - 89 ، 93 ، 101 ، 106 ، 118 ، 120 ، 133 ، 134 ، 204 ، 205 ، 210 - 212 ، 235 ، 253 - 256 ، 293 ، 301 ، 303 ، 317 ، 318 ، 346 ، 357 ، 359 ، 360 ، 387 ، 388 ، 390 ، 400 - 403 ، 418 ، 419 ، 431 ، 432 ، 458 ، 460 ، 469 ، 474 ، 477 ، 483 ، 485 ، 497 ، 498 ، 500 ، 504 ، 517 ، 518 ، 520 ، 521 ، 524 - 529 ، 531 - 533 ، 535 ، 538 - 546 ، 548 ، 549 ، 553 ، 561 - 563 ، 565 ، 566 ، 573 ، 578 ، 580 - 584 ، 590 ، 605 ، 611 ، 612 ، 614 ، 615 ، 617 - 619 ، 630 ، 631 .\r\nمحمدبن على ، امام محمدباقر عليه السلام : 254 ، 291 ، 361 ، 482 ، 522 .\r\nمحيى الدين ابن عربى ( ابوبكر محمدبن على ) : 68 .\r\nمريم عذرا عليها السلام : 132 ، 133 ، 309 .\r\nمسعدة بن زراره : 519 .\r\nمعاوية بن ابى سفيان : 468 .\r\nمغنيه ( شيخ جواد ) : 555 ، 556 .\r\nمغيرة بن شعبه : 533 .\r\nمفضل بن عمر : 519 .\r\nمنتسكيو ( چارلز ) : 26 ، 139 ، 140 ، 142 ، 302 ، 303 ، 307 ، 309 ، 316 ، 317 ، 352 ، 353 .\r\nمنصور دوانيقى : 256 .\r\nمنوچهريان ( مهرانگيز ) : 43 ، 165 ، 166 ، 208 ، 209 ، 217 ، 313 ، 314 ، 408 - 410 ، 577 .\r\nمودودى : 542 .\r\nمورل ( اتولين ) : 364 .\r\nموسى بن جعفر ، امام كاظم عليه السلام : 82 ، 403 ، 516 ، 520 ، 540 ، 609 .\r\nموسى بن عمران عليه السلام : 132 ، 133 ، 204 ، 205 ، 254 .\r\nموسى چومبه : 364 .\r\nمولوى بلخى ( جلال الدّين محمد ) : 254 ، 422 ، 423 ، 672 .\r\nمونتاگو ( اشلى ) : 174 ، 175 ، 329 ، 332 .\r\nمونوريوس : 303 .\r\nمهدوى زنجانى ( ابراهيم ) : در بسيارى از صفحات 38 تا 365 .\r\nنائينى ( حاج ميرزا حسين ) : 116 ، 122 .\r\nنراقى : 557 .\r\nنظامى گنجوى ( حكيم ابومحمد الياس بن\r\n\r\n","description":"","footnote":"","page_name":" 689 ","page_number":689},
  {"content":"\r\n\r\nيوسف ) : 423 .\r\nنفيسى ( سعيد ) : 236 ، 306 .\r\nنوح عليه السلام : 132 .\r\nنوفل بن معاويه : 357 .\r\nنهرو ( جواهر لعل ) : 100 ، 389 ، 390 ، 572 .\r\nنيچه ( فردريك ويلهلم ) : 31 .\r\nنيكولوى سوم : 320 .\r\nوالانتينين : 303 .\r\nولتر ( فرانسوا مارى آروئه ) : 26 ، 142 .\r\nوليد دوم : 387 ، 572 .\r\nوهب بن منبّه : 576 .\r\nويكتوريا : 66 .\r\nهابز ( توماس ) : 140 .\r\nهارون الرّشيد عباسى : 59 ، 79 ، 80 ، 434 ، 459 .\r\nهلوئيز : 666 .\r\nهند بن ابى هاله : 474 .\r\nهيچكاك ( آلفرد ) : 424 .\r\nهيكل ( محمد حسين ) : 346 .\r\nيزيد انصارى : 538\r\n\r\nفهرست اسامى . كتب ، مقالات ، نشريات\r\nآيا مرد طبيعتاً خيانتكار است ؟ ( مقاله ) : 339 .\r\nارث در حقوق مدنى ايران : 234 .\r\nازدواج در ايتاليا يعنى بندگى زن ( مقاله ) : 249 .\r\nاسدالغابه : 540 .\r\nاسفار اربعه : 664 .\r\nاسلام و مقتضيات زمان : 99 ، 115 .\r\nاطلاعات ( روزنامه ) : 38 ، 246 ، 332 ، 336 ، 406 ، 440 ، 537 .\r\nالاحوال الشخصيّه : 83 .\r\nالبيان والتبيين : 541 .\r\nالحجاب : 542 .\r\nالفقه على المذاهب الخمسة : 555 .\r\nالقرآن والعمران ( مقاله ) : 102 .\r\nالمنجد : 501 .\r\nالنهايه : 293 .\r\nانتقاد بر قوانين اساسى و مدنى ايران : 43 ، 165 ، 208 ، 217 ، 313 ، 314 ، 408 ، 410 ، 411 ، 577 .\r\nانجيل : 153 .\r\nانسان موجود ناشناخته : 167 ، 168 .\r\nانسان و سرنوشت : 99 .\r\nايران در زمان ساسانيان : 306 ، 434 .\r\nبامشاد ( هفته نامه ) : 246 ، 247 .\r\nبحارالانوار : 474 ، 540 .\r\nبداية المجتهد : 555 .\r\nبنياد انواع : 102 .\r\nپيمان مقدس يا ميثاق ازدواج : 43 ، 57 .\r\nتاريخ آلبرماله : 143 ، 144 .\r\nتاريخ اجتماعى ايران از زمان ساسانيان تا انقراض امويان : 236 ، 306 .\r\nتاريخ تمدن : 44 ، 165 ، 300 ، 304 ، 319 ، 358 ، 385 - 388 ، 390 ، 405 ، 571 ، 634 ، 635 .\r\nتاريخ تمدن اسلام و عرب : 304 ، 317 .\r\nتذكرة الفقهاء : 554 ، 556 ، 557 .\r\nتفسير المنار : 275 .\r\nتفسير الميزان : 535 ، 576 ، 604 ، 613 ، 614 .\r\nتفسير بيضاوى : 614 .\r\nتفسير درّالمنثور : 485\r\n\r\n","description":"","footnote":"","page_name":" 690 ","page_number":690},
  {"content":"\r\n\r\nتفسير صافى : 474 ، 480 - 482 ، 485 ، 486 ، 535 ، 579 ، 613 ، 614 .\r\nتفسير على بن ابراهيم قمى : 474 ، 482 ، 614 .\r\nتفسير عياشى : 614 .\r\nتفسير كبير : 481 ، 614 .\r\nتفسير كشّاف : 200 ، 203 ، 274 ، 388 ، 480 ، 481 ، 486 ، 501 ، 530 ، 535 ، 542 ، 613 ، 614 .\r\nتفسير مجمع البيان : 475 ، 479 ، 485 ، 486 ، 501 ، 554 ، 575 ، 576 ، 579 ، 613 ، 614 .\r\nتلمود : 385 .\r\nتنبيه الامّة و تنزيه الملّة : 116 .\r\nتورات : 180 ، 321 .\r\nتوضيح المسائل : 597 .\r\nتوفيق ( مجلّه ) : 558 .\r\nتهذيب : 534 .\r\nجامع الصّغير : 563 .\r\nجامع ترمذى : 401 ، 533 ، 538 ، 575 ، 615 .\r\nجمهوريت : 26 ، 175 ، 300 .\r\nجواهرالكلام : 87 ، 556 .\r\nجهانى كه من مىشناسم : 455 ، 635 ، 636 ، 646 .\r\nچهل ماده در قانون مدنى ( چهل پيشنهاد ) : 38 ، 51 ، 54 - 57 ، 71 ، 73 ، 74 ، 83 ، 94 ، 105 ، 209 .\r\nحدائق : 557 .\r\nحقوق الزّوجيّه : 289 ، 292 .\r\nخلاف : 294 .\r\nخواندنيها ( مجلّه ) : 34 ، 36 .\r\nداستان راستان : 405 ، 561 .\r\nدر تربيت : 476 ، 592 .\r\nدنيا براى مرد و زن يك جور نيست ( مقاله ) : 92 .\r\nديلى اكسپرس ( روزنامه ) : 249 .\r\nديوان حافظ : 435 .\r\n[ رساله‌اى دربارهء عشق 
  ] : 662 .\r\nرسالهء نكاح : 532 .\r\nروانشناسى مادران : 263 ، 264 .\r\nروح القوانين : 302 ، 307 ، 317 ، 352 .\r\nزناشويى و اخلاق : 66 ، 225 ، 330 ، 350 ، 390 ، 397 ، 456 ، 628 - 630 ، 641 ، 664 ، 669 - 671 .\r\nزن جنس برتر : 174 ، 329 ، 332 .\r\nزن در حقوق اسلامى ( مقاله ) : 37 .\r\nزن در سياست و اجتماع ( مقاله ) : 332 .\r\nزندگانى محمد صلى الله عليه و آله : 346 .\r\nزندهء بيدار : 61 .\r\nزن روز ( مجلّه ) : 37 - 39 ، 43 ، 63 ، 71 ، 72 ، 74 ، 75 ، 83 ، 92 - 94 ، 105 ، 174 ، 180 ، 185 ، 244 ، 263 ، 330 ، 339 .\r\nزن كرايه‌اى ( گزارش ) : 71 .\r\nسخن ( مجلّه ) : 332 .\r\nسرگذشتهايى از زنان كارگر در جامعهء آمريكا ( مقاله ) : 34 ، 36 .\r\nسفينة البحار : 578 .\r\nسنن ابن ماجه : 542 .\r\nسنن ابوداود : 389 ، 419 ، 483 ، 538 ، 546 ، 615 .\r\nسه سال در ايران : 405 .\r\nسياست : 26 ، 176 .\r\nسير حكمت در اروپا : 398 .\r\nشرايع الاسلام : 549 ، 556 ، 557 .\r\nشرح ابن ابى عقيل : 607 .\r\nشرح بوخنر : 102 .\r\nشرح قانون مدنى ايران : 31 ، 214 .\r\nشرح نهج البلاغه ابن ابى الحديد : 478 .\r\nشفا : 26 ، 123 .\r\nصحاح ستّه : 585 .\r\nصحيح البزنطى : 514 ، 515 .\r\nصحيح بخارى : 300 ، 401 ، 531 ، 538 ، 541 ، 542 ، 545 ، 575 ، 612 ، 617 .\r\nصحيح مسلم : 401 ، 432 ، 532 ، 538 ، 541 ، 543 ، 545 ، 575 ، 584 ، 585 ، 615 ، 617 .\r\nطلاق در آمريكا ( مقاله ) : 244 ، 245 .\r\nعروة الوثقى : 546 ، 557 ، 565 ، 566 .\r\nعشق و ازدواج به سبك فرانسوى ( مقاله ) : 339\r\n\r\n","description":"","footnote":"","page_name":" 691 ","page_number":691},
  {"content":"\r\n\r\nفرويد و تحريم زناشويى با محارم : 300 .\r\nفلسفة النّشوء و الارتقاء : 102 .\r\nفيگارو ( روزنامه ) : 249 .\r\nقاموس : 501 .\r\nقرآن كريم : در بسيارى از صفحات .\r\nقرب الاسناد : 519 ، 520 .\r\nقصص الانبياء : 576 .\r\nكافى : 253 ، 292 ، 363 ، 401 ، 403 ، 482 ، 489 ، 494 ، 496 ، 503 ، 516 ، 517 ، 520 ، 522 ، 528 ، 533 ، 534 ، 538 ، 540 ، 546 ، 547 ، 549 ، 575 .\r\nكشف الغمّه : 548 .\r\nكورونت ( مجلّه ) : 34 .\r\nكيهان ( روزنامه ) : 38 ، 340 .\r\nلذات فلسفه : 31 ، 186 - 188 ، 215 ، 224 ، 338 ، 371 ، 424 ، 663 ، 666 ، 668 ، 669 ، 673 .\r\nلسان العرب : 591 .\r\nلمعه : 557 ، 566 .\r\nمجلهء ماهانه و مصوّر يونسكو : 332 .\r\nمرجعيت و روحانيت : 116 .\r\nمسالك : 87 ، 526 ، 537 ، 557 .\r\nمستمسك العروة : 476 ، 556 ، 592 ، 614 .\r\nمستند : 557 .\r\nمفردات غريب القرآن : 200 ، 475 ، 501 ، 614 .\r\nمقدمهء ابن خلدون : 430 .\r\nمكارم الاخلاق : 254 .\r\nمكاسب : 607 .\r\nمنهاج الصالحين : 518 ، 558 ، 622 .\r\nموطّأ : 542 .\r\nميزان العمل : 61 .\r\nنشريهء جمعيت شناسى سازمان ملل متحد : 328 .\r\nنگاهى به تاريخ جهان : 389 ، 572 .\r\nنهج البلاغه : 416 ، 430 ، 475 ، 547 ، 563 ، 619 - 621 ، 623 .\r\nنهج الفصاحه : 403 .\r\nنيوزويك ( مجلّه ) : 244 ، 271 .\r\nوافى : 520 ، 522 ، 533 .\r\nوسائل الشّيعه : 363 ، 400 - 402 ، 475 ، 496 ، 515 - 517 ، 519 ، 520 ، 522 ، 528 ، 533 ، 534 ، 538 ، 541 ، 548 ، 549 ، 575 ، 616 ، 619 ، 630 .\r\nولايت و زعامت ( مقاله ) : 116 .\r\nهزار و يك شب : 80\r\n\r\n\r\n","description":"","footnote":"","page_name":" 692 ","page_number":692}
  ]